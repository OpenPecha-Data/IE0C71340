༄ ༅།།བོད་ཀྱི་ནང་བསྟན་དཔེ་ཚོགས་ལྟེ་གནས།།
TibetanBuddhistResourceCenter
TextScanInput Form -Title Page
Work: W3CN3027 ImageGroup: 13CN3484
LCCN: In/a ISBN: n/a
Title:
ཚད་མའི་བསྟན་བཅོས་ཆེན་པོ་རིགས་པའི་རྒྱན་གྱི་མུན་སེལ།
tshad ma'i bstanbcos chen po rigs pa'i rgyan gyi mun sel/
Author:
Descriptor: n/a
OriginalPublication: n/a;n/a
Place: gzhiska rtse/
Publisher: gdan sachen po bkrashis Ihun po'i nang bstan gsung rabpar khang/
Date: [n.d.]
Volume: 1
TotalVolumes: 1
TBRCPages: 12
IntroductoryPages: In/a
TextPages: n/a
ScanningInformation: Scanned atTibetan Buddhist Resource Center 1430Massachusetts Ave 5th Floor
Cambridge Mass 02138. Comments: 11/2016

༄༅། །རྒྱས་པའི་བསྟན་བཅོས་ཚད་མ་རྣམ་འགྲེལ་གྱི
དགོངས་འགྲེལ་ཚད་མའི་བསྟན་བཅོས་ཆེན་པོ་
རིགས་པའི་རྒྱན་གྱི་མུན་སེལ་
ཞེས་བྱ་བ་བཞུགས་
སོ། །
གདན་བཀྲ་ཤིས་ནང་བསྟན་གསུང་རབ་དཔར་ཁང་།ཚེ་ལྷུན་བོཏྟེ་ས་
མཛད་པ་པོ། ཏཱ་རེའི་རྣམ་སྤྲུལ་ཀུན་མཁྱེན་གཉིས་པ་ཆོས་འབྱོར་དཔལ་བཟང་། །

༩
nG
༄༅། །རྒྱལ་ཀུན་ཡུམ་གྱུར་དབྱིངས་ཀྱི་དབང་ཕྱུག་མ། །རྒྱལ་བསྟན་
བསྲུང་ཕྱིར་རབ་ཁྲོས་དམག་ཟོར་ལྷས། །རྒྱལ་བའི་སྤྱན་སྔར་ཁས་བླངས་
ཉེར་དགོངས་ལ། །རྒྱལ་བསྟན་དུས་དྲུག་ཀུན་ཏུ་གཡེལ་མེད་བསྲུངས། །

i

༦ : ༡
༄༅། །རྟག་ཏུ་ཆོས་ཀྱི་སྡོམ་བཞིའི་འབྲུག་སྒྲ་སྒྲོག །ལེགས་བཤད་
འབྱོར་པས་གདུལ་བྱའི་རེ་བ་སྐོང་། །མཁས་པའི་དཔལ་གྱུར་འཕྲིན་
ལས་བཟང་པོ་ཅན། །དཔལ་ལྡན་བླ་མའི་ཞབས་ལ་གསོལ་བ་འདེབས། །

༄༅།།རྒྱས་པའི་བསྟན་བཅོས་ཚད་མ་རྣམ་འགྲེལ་གྱི་
དགོངས་འགྲེལ་ཚད་མའི་བསྟན་བཅོས་ཆེན་པོ་
རིགས་པའི་རྒྱན་གྱི་མུན་སེལ་ཞེས་
བྱ་བ་བཞུགས་སོ། །
འཔལ་
མཛད་པ་པོ།ཏཱ་རེའི་རྣམ་སྤྲུལ་ཀུན་མཁྱེན་གཉིས་པ་ཆོས་འབྱོར་དཔལ་བཟང༌།།
པར་བསྐྲུན་མཁན། བཀྲས་དགོན་ནང་བསྟན་གསུང་རབ་པར་ཁང་།།

ལེའུ་དང་པོའི་དཀར་ཆག
མཛད་པ་པོའི་རྣམ་ཐར།
བསྟན་བཅོས་ཀྱི་སྔོན་དུ་འགྲོ་བའི་ཆོས་ལྔ་བཤད་པ།.
རྒྱལ་བའི་བསྟན་པ་ངོས་བཟུང་བ།
དེ་ཁོ་ན་ཐར་འདོད་ཀྱི་འཇུག་ངོགས་སུ་བསྟན་
བསྟན་བཅོས་ལ་འཇུག་པའི་ཚུལ་སྤྱིར་བསྟན་པ།
དགོས་སོགས་ཆོས་བཞི་བཤད་པ།…………………………… ༡༠
ཡུལ་ཁྱད་པར་ཅན་ལ་བསྟོད་ནས་སྐྱབས་སུ་འགྲོ་བའི་ཚུལ་བསྟན་པ 96
ལེའུའི་གྲངས་ངེས་དང་གོ་རིམ་ལ་རྩོད་སྤང་། .༢༤
རྟགས་ཡང་དག་གི་མཚན་ཉིད་བཤད་པ།. ...........༢༨
ཕྱོགས་སྒྲའི་རྣམ་གཞག་བཤད་པ།. .༣༠
རྟགས་ཡང་དག་གི་དབྱེ་སྒོ་དང་། གྲངས་ངེས་དགོས་པ་སོགས་བཤད་པ། ༣༤
འབྲས་རྟགས་ཡང་དག་བཤད་པ།.
རང་བཞིན་གྱི་རྟགས་ཡང་དག་བཤད་པ།.
མི་སྣང་བ་མ་དམིགས་པའི་རྟགས་བཤད་པ། ................... ༤
སྣང་རུང་མ་དམིགས་པའི་རྟགས་བཤད་པ། .༥༥
རྟགས་ཡང་དག་གི་གྲངས་ངེས་ལ་དྭོགས་པ་གཅོད་པ། ༦༧

མ་ངེས་པའི་གཏན་ཚིགས་བཤད་པ།.. ༧༨
གཏན་ཚིགས་ཀྱི་ནི་ཞེས་པའི་སྐབས་ཀྱི་སྤྱི་དོན་བཤད་པ། 52
གཉིས་པ་དེའི་གཞུང་དོན་བཤད་པ། ༡༡༡
སློབ་དཔོན་གྱི་བརྗོད་པ་འཁྲུལ་བར་ཐལ་ཚུལ་བསྟན་པ། ༡༡༦
གཞན་སྡེ་རྣམས་ལ་ཁས་བླངས་ནང་འགལ་གྱི་གནོད་པ་བསྟན་པ།.. .༡༢༥
ལྡོག་ཁྱབ་གྲུབ་པ་འབྲེལ་བ་ལ་ལྟོས་པའི་གྲུབ་དོན་བཤད་པ། .༡༢༦
དེ་ཕྱིར་རྒྱུ་དང་རང་བཞིན་དག་ཅེས་པའི་སྐབས་ཀྱི་སྤྱི་དོན་
བཤད་པ།.............. .༡༢༩
དེའི་གཞུང་དོན་བཤད་པ།. ,.༡༣༣
འབྲས་རྟགས་ཀྱི་འབྲེལ་བ་ངེས་བྱེད་ཀྱི་ཚད་མ་མ་བཤད.་པ.................... .༡༣༣
རང་བཞིན་རྟགས་ཀྱི་འབྲེལ་བ་ངེས་བྱེད་ཀྱི་ཚད་མ་བཤད་པ།. .༡༣༦
དོན་གྱི་རང་གི་ངོ་བོ་གཅིག་ཅེས་པའི་གཞུང་ལས་འཕྲོས་ཏེ་སེལ་འཇུག་དང་
སྒྲུབ་འཇུག་གི་མཚན་ཉིད་དང་དབྱེ་བ་སོགས་བཤད་པ། .༡༤༢
ཤིང་གསལ་དང་བརྡ་ཡུལ་གྱི་རྣམ་གཞག་བཤད་པ།. ༡༤༨
ལྡོག་པ་ངོ་བོ་ཉིད་མེད་ཕྱིར་ཞེས་པའི་གཞུང་ལས་འཕྲོས་ཏེ་གཞན་སེལ་གྱི་རྣམ་གཞག་
༡༥༣
བཤད་པ།.
༡༦༦
དགག་རྟགས་ཀྱི་འབྲེལ་བ་ངེས་བྱེད་ཀྱི་ཚད་མ་བཤད་པ།
~2~

ལེའུ་གཉིས་པའི་དཀར་ཆག
ཐུབ་པ་ཚད་མའི་སྐྱེས་བུར་སྒྲུབ་པའི་གཞུང་སྤྱིའི་བསྡུ་བ་དང་། ་དགོས་པ་
བཤད་པ།. ༡༧༣
ཚད་མ་སླུ་མེད་ཅན་ཤེས་པ། །ཞེས་པའི་སྤྱི་དོན། ..༡༧༩.
ཚད་མ་སླུ་མེད་ཅན་ཤེས་པ། །ཞེས་པའི་གཞུང་དོན་བཤད་པ།. .༡༨༡
བཟུང་བ་འཛིན་ཕྱིར་ཀུན་རྫོབ་ནི། །མི་འདོད། །ཅེས་པའི་སྤྱི་དོན་
བཤད་པ། ....... ..༡༨༢
རང་ལས་རང་གི་ངོ་བོ་རྟོགས།།ཞེས་སོགས་ཀྱི་སྤྱི་དོན་བཤད་པ།.. .༡༨༣
རང་ལས་རང་གི་ངོ་བོ་རྟོགས། །ཞེས་སོགས་ཀྱི་གཞུང་དོན་བཤད་པ། ༡༨༥
བསྒྲུབ་བྱའི་རྗེས་འགྲོ་ཕྱིར་འབྲས་བུ།།ཞེས་སོགས་ཀྱི་སྤྱི་དོན་བཤད་པ། ༡༨༩
དེའི་གཞུང་དོན་བཤད་པ།. ༡༩༠
སྒྲུབ་བྱེད་ཐུགས་རྗེ་གོམས་ལས་ཏེ། ཞེས་སོགས་ཀྱི་གཞུང་དོན་
བཤད་པ།. ..༡༩༡
དེས་ན་འདི་ནི་རིགས་དང་ནི། ཞེས་སོགས་ཀྱི་སྤྱི་དོན་བཤད་པ། གཞུང་དོན་
བཤད་པ།.
༡༩༣
ཡང་ན་སྐྱོབ། བདེན་པ་བཞི་ནི་ཞེས་སོགས་ཀྱི་སྤྱི་དོན་བཤད་པ།. ༡༩༦
ཡང་ན་སྐྱོབ།བདེན་པ་བཞི་ནི་ཞེས་སོགས་ཀྱི་གཞུང་དོན་བཤད་པ། .༢༠༠
3~

ལེའུ་གསུམ་པའི་དཀར་ཆག
མཚམས་སྦྱར་བའི་སྒོ་ནས་སྤྱིར་བསྟན་པ། .༢༠༣
ཚད་མའི་གྲངས་ལ་ལོག་པར་རྟོག་པ་དགག་པའི་སྐབས་ཀྱི་སྤྱི་དོན་
.:༢༠༤བཤད་པ།
.༢༠༨-དེའི་སྐབས་ཀྱི་གཞུང་དོན་བཤད་པ།
དངོས་མིང་དང་བཏགས་མིང་བཤད་པ། .༢༡༤
རང་མཚན་ཁོ་ན་གཞལ་བྱར་བཞག་པའི་དགོས་པ།.. .༢༡༥
འཁྲུལ་ཤེས་ཀྱི་དོན་བཤད་པ།……………………....... ༢༡༧
ནོར་བུ་སྒྲོན་མེའི་འོད་དག་ལ། །ཞེས་པའི་སྐབས་སུ་སློབ་དཔོན་སོ་སོའི་
བཞེད་པ་བསྟན་པ།... ༢༡༨.
.༢༢༢.མངོན་འགྱུར་དང་ལྐོག་འགྱུར་བཤད་པ།
རྟགས་འཛིན་སེམས་བཤད་པ། ༢༢༣
.༢3༥འགལ་དམིགས་ཀྱི་རྟགས་བཤད་པ།
མངོན་སུམ་སྤྱིའི་མཚན་ཉིད་དབྱེ་བ་གྲངས་ངེས་གོ་རིམ། .༢༢༦.
.༢༣༡དབང་པོའི་མངོན་སུམ་བཤད་པ།
ཡིད་ཀྱི་མངོན་སུམ་བཤད་པ། ༢༣༩
རང་རིག་མངོན་སུམ་བཤད་པ། .༢༤༢.
4

སེམས་དང་སེམས་འབྱུང་བཤད་པ
༢༤༦..རྣལ་འབྱོར་མངོན་སུམ་བཤད་པ།
རྟོག་པའི་མཚན་ཉིད་དང་དབྱེ་བ་བཤད་པ།. ༢༤༩
མངོན་སུམ་ལྟར་སྣང་བཤད་པ། .༢༥༠
ཚད་འབྲས་དང་པོ་མདོ་སེམས་ཐུན་མོང་བའི་ཚད་འབྲས་ཀྱི་རྣམ་གཞག་
བཤད་པ། ……………………… ༢༥༤
ཚད་འབྲས་གཉིས་པ་རྣམ་རིག་པའི་ལུགས་ཀྱི་ཚད་འབྲས་ཀྱི་རྣམ་གཞག་
བཤད་པ།..... … ༢༥:༧
འབྲས་རྟོག་གསུམ་པའི་རྣམ་གཞག་བཤད་པ།..... ༢༦༠
ལྷན་ཅིག་དམིགས་ངེས་བཤད་པ། .༢༦༥.
ལེའུ་བཞི་པའི་དཀར་ཆག
མཚམས་སྦྱར་བའི་སྒོ་ནས་སྤྱིར་བསྟན་པ།. ༢༧༡
སྒྲུབ་ངག་ཡང་དག་གི་མཚན་ཉིད། དབྱེ་བ། ངེས་ཚིག འགོད་ཡུལ་གྱི་གདུལ་བྱ་ངོས་
བཟུང་བ། བཀོད་པའི་དགོས་པ་བཤད་པ་དང་ལྔ། .༢༧༣
གཞན་དོན་རྗེས་དཔག་གི་མཚན་ཉིད་ཀྱི་ཚིག་ཟུར་དུ་རང་གིས་མཐོང་བ་སྨོས་པའི་
དགོས་པ་བཤད་པ།……………………… .༢༧༩
ཐལ་འགྱུར་གྱི་མཚན་ཉིད་དང་དབྱེ་བ་བཤད་པ། .༢༨༠་

དོན་སྨོས་པའི་དགོས་པ་བཤད་པ།. .༢༨༣
རབ་གསལ་བྱེད་སྨོས་པའི་དགོས་པ་བཤད་པ། ༨༤
༢༨༧གཞན་དོན་བསྒྲུབ་བྱའི་སྐབས་ཀྱི་གཞུང་སྤྱིའི་བསྡུ་བ་བཤད་པ།.
འགལ་རྟགས་བཤད་པ།.. ༢༩༠
རྟགས་སྐྱོན་སོགས་བཤད་པ།.. ༢༩༥.
གཞན་དོན་བསྒྲུབ་བྱའི་མཚན་ཉིད་བཤད་པ།. ༢༩༨
ཚད་མས་མ་བསལ་བ་བཤད་པ།.. ༢༩༩
༣༠༨དམ་བཅའ་ལྟར་སྣང་བཤད་པ།.
དངོས་བསྟན་གཏན་ཚིགས་ཀྱི་རབ་དབྱེ་བཤད་པ། ༣༢༡
·6·

ཨོཾསྭསྟི། ཐུབ་དབང་ཆོས་ཀྱི་རྒྱལ་པོའི་རིགས་འཁྲུངས་ཤིང་། །
འཕགས་ནོར་རིན་ཆེན་བདུན་གྱིས་འབྱོར་པས་ཕྱུག །
དཔལ་ལྡན་ཐུབ་བསྟན་ས་ཆེན་བཞི་ལ་དབང་། །..
འཕྲིན་ལས་བཟང་པོའི་ཞབས་ལ་གུས་པས་འདུད།
ཅེས་འཁོར་ལོས་སྒྱུར་བའི་རྒྱལ་པོ་རིན་པོ་ཆེ་དང་ཆོས་ཀུན་ནས་མཚུངས་པའི་
ནས་བསྔགས་བརྗོད་ཀྱི་མེ་ཏོག་གི་ཕྲེང་བ་གང་ལ་འཐོར་བར་བྱ་བའི་ཡུལ་དམ་པ་ཏཱ་རེའི་
རྣམ་སྤྲུལ་ཀུན་མཁྱེན་གཉིས་པ་ཆོས་འབྱོར་དཔལ་བཟང་པོ་མཆོག་ནི་ཇི་སྐད་དུ་ཡང་
བཀའ་གདམས་གླེགས་བམ་ལས།དེ་ན་ཐོས་བསམ་ཆོས་ཀྱི་འབྱོར་པ་ཅན། ཞེས་
སོགས་གནས་དང་གང་ཟག་ཡ་མ་བྲལ་བར་གཅིག་ཏུ་ལུང་བསྟན་པའི་ཀུན་མཁྱེན་
མཁས་པའི་དབང་པོ་གང་ཉིད་ནི་བསིལ་ལྡན་རྭ་བ་དཀར་པོས་ཡོངས་སུ་བསྐོར་བའི་
ཁ་བའི་ལྗོངས་འདི་ལ་ཆོས་ཁ་གསུམ་དུ་ཡོད་པ་ལས་དབུས་གཙང་དམ་པའི་ཆོས་ཀྱི་
ཆོལ་ཁའི་ནང་ཚན་གཙང་སྟོད་གཏིང་སྐྱེས་རྫོང་ཁོངས་གཅེན་ལུང་ཞེས་དགེ་བཅུ་ཚ
བའི་ཡུལ་གུར་སྤེལ་ཞེས་པའི་གྲོང་ཚོར་དུས་རབས་བཅུ་བཞི་པའི་དུས་འགོར་རིགས་
རུས་ཆོ་འབྲང་ཕུན་སུམ་ཚོགས་པའི་ཡབ་ཡུམ་གཉིས་ཀྱི་སྲས་སུ་ངོ་མཚར་བའི་ལྟས་
དུ་མ་དང་བཅས་ཏེ་སྐུ་བལྟམས། རབ་བྱུང་བཅུ་པའི་ནང་།༧པཎ་ཆེན་བློ་བཟང་ཆོས་ཀྱི་
རྒྱལ་མཚན་མཆོག་ཡུལ་དེར་ཞབས་སོར་འཁོད་སྐབས་ཡུལ་མི་རྣམས་ལ་ཀུན་མ
ཆོས་འབྱོར་དཔལ་བཟང་འཁྲུངས་སའི་ས་ཆ་གང་དུ་ཡིན་མིན་བཀའ་འདྲི་བརྐྱངས་པར་
ཡུལ་མི་བགྲེས་སོང་ཞིག་གིས་གུར་སྤེལ་ཞེས་པའི་གྲོང་ཚོའི་ས་ཆ་ཕ་གི་རེད་ཅེས་ཞུས་
པ1~

པ་དང་། དེ་འཕྲལ་གནས་དེར་འོད་ཆེན་པོ་ཞིག་འཁྲུངས་པ་སོགས་དག་པའི་གཟིགས་
སྣང་བྱུང་ཚུལ་ངོ་མཚར་བའི་ལོ་རྒྱུས་ཀྱང་ཡོད། སྐུ་ཆུང་ངུའི་དུས་གཅེན་ལུང་མཁའ་
སྤྱོད་དགོན་པར་ཆོས་བཞུགས་གནང་། དེ་ནས་རིམ་བཞིན་ས་སྐྱ་དགོན་དང་། དེ་ནས་
ངམ་རིང་བྱང་པ་སྤང་ཡུལ་དུ་ཡུན་རིང་བཞུགས་ཤིང་གནས་དེར་མཚན་ཉིད་ཀྱི་བཤད་
གྲྭའང་འཛུགས་གནང་མཛད། དེ་རྗེས་གཙང་ཤབ་སྟོད་ལྷུན་པོ་རྩེར་ཀུན་མཁྱེན་འཕགས་
འོད་ཡོན་ཏན་རྒྱ་མཚོ་བསམ་སྦྱོར་གཉིས་ཀྱི་ཚུལ་བཞིན་དུ་བསྟེན་ནས་གསན་བསམ་
ལ་རྩེ་གཅིག་ཏུ་གཞོལ་ཞིང་ཆོས་སྡེ་དེའི་གདན་སའང་སྐྱོང་བར་མཛད། དེ་ནས་རིམ་
བཞིན་གདན་ས་ཆེན་པོ་བཀྲ་ཤིས་ལྷུན་པོ་དཔལ་གྱི་སྡེ་ཆེན་ཕྱོགས་ཐམས་ཅད་ལས་
རྣམ་པར་རྒྱལ་བའི་གླིང་དུ་བསྒྲིགས་བཞུགས་ཀྱི་བཀའ་གདམས་བསྟན་པའི་སྒྲོན་མེ་
ཐམས་ཅད་མཁྱེན་པ་དགེ་འདུན་གྲུབ་པ་དཔལ་བཟང་པོ་གཙོ་བོའི་ཡོངས་འཛིན་དུ་
བསྟེན་ནས་མདོ་སྔགས་ཀྱི་གཞུང་ཆེན་ཁག་ལ་ཐུགས་གཉེར་མཐར་ཕྱིན་གནང་སྟེ་མཁས་
པའི་རྒྱལ་སར་གཤེགས། རྒྱལ་མཆོག་དགེ་འདུན་གྲུབ་ཀྱི་ཐུགས་སྲས་ནམ་ནམཁའི་
སྐར་ཚོགས་བཞིན་བགྲང་ཡས་པ་བཞུགས་པ་རྣམས་ཀྱི་ནང་ནས་རྗེ་འདི་དང་ཆོ
རྗེ་སྟོབས་ལྡན་པ་གཉིས་ལ། སྟོབས་ཆོས་གཉིས་ཞེས་མཚན་ཉི་ཟླ་ལྟར་གྲགས་པ་ཆེ
རྗེ་དགེ་འདུན་གྲུབ་པ་དབེན་གནས་བྱང་ཆེན་སྒང་རིར་བཞུགས་སྐབས།མཚན་ལམ་
དུ་རྗེ་བཙུན་སྒྲོལ་མ་བྱོན་ནས། ཁྱོད་ཀྱིས་ཚད་མའི་བསྟན་བཅོས་ཞིག་རྩོམས་དདང་ངས་
དེའི་འཕྲིན་ལས་རྒྱས་པར་བྱའོ། ཞེས་ལུང་བསྟན་བྱུང་བ་ལྟར། རྗེ་དགེ་འདུན་གྲུབ་པ
ཚད་མའི་བསྟན་བཅོས་རིགས་པའི་རྒྱན་ཅེས་བྱ་བ་མཛད་ཅིང་།ཕྱིས་སུ་ཀུན་མཁྱེན་
འདིས་སྤྱི་དོན་རིགས་རྒྱན་གྱི་དགོངས་འགྲེལ་རིགས་པའི་རྒྱན་གྱི་མུན་སེལ་ཞེས་བྱ་
བ་འདི་དང་། དེའི་མཐའ་དཔྱད་ཀྱི་ཚུལ་དུ་གངས་ཅན་ལྗོངས་སུ་རྣམ་འགྲེལ་གྱི་མཐ་
~2~

དཔྱོད་ཐོག་མར་གྲགས་པ་ཐལ་འཕྲེང་མཁས་པའི་མགུལ་རྒྱན་གཉིས་མཛད་པ་སོགས་
ཀྱི་རྒྱུ་མཚན་ལ་བརྟེན་ནས་རྗེ་འདི་ཉིད་ལ་ཏཱ་རེའི་རྣམ་སྤྲུལ་ཞེས་སྔོན་བྱོན་མཁས་
གྲུབ་དུ་མས་མགྲིན་གཅིག་ཏུ་གླེང་། རྗེ་དགེ་འདུན་གྲུབ་པ་དཔལ་བཟང་པོའི་བཀའ་བཞིན་
བཤད་སྒྲུབ་རླབས་འཕྲེང་དགུང་དུ་འཕྱུར་བཞིན་མཁས་གྲུབ་བྱེ་བའི་བསྟི་གནས་ཐོས་
བསམ་ནོར་བུའི་གླིང་གྲྭ་ཚང་གི་མཁན་ཁྲིར་གཤེགས་ཏེ་འཆད་ཉན་གྱི་རྒྱལ་མཚན་
བླ་ནས་བླ་མཐོར་བསྒྲེངས་བར་མཛད། རྗེ་དགེ་འདུན་གྲུབ་པ་དཔལ་བཟང་པོ་ཞིང་ལ་
གཤེགས་རྗེས་གང་གི་ཞལ་ཆེམས་དང་མཐུན་པར་མཚན་བལྟས་ཉམས་སྣང་གསལ་་
བ་སོགས་ལ་བརྟེན་ནས། སྤྱི་ལོ་༡༤༨༢ལོ་སྟེ། རྗེ་དགེ་འདུན་རྒྱ་མཚོ་དགུང་གྲངས་
བདུན་ལ་ཕེབས་སྐབས་རྗེ་གོང་མའི་མཆོག་སྤྲུལ་དུ་ངོས་འཛིན་མཛད་པའི་བཀའ་དྲིན་
བརྐྱངས་ལ། དེ་ནི་རི་བོ་དགེ་ལྡན་པའི་སྤྲུལ་སྐུ་ངོས་འཛིན་ཞུ་སྲོལ་ཐོག་མ་ཞིག་ཀྱང་ཡིན།
རྗེ་འདིའི་གསུང་སྐྱེས་ཀྱི་སློབ་མ་ཡང་རྒྱལ་ཚབ་དམ་པ་འཇམ་དབྱངས་བློ་བཟང་བཤེས་
གཉེན་དང་། བྱང་སྟོན་མཁས་པའི་དབང་པོ་བརྩོན་འགྲུས་རྒྱལ་མཚན། འཇམ་དབྱངས་
མི་ཡི་རྣམ་རོལ་རྗེ་བཙུན་ཆོས་ཀྱི་རྒྱལ་མཚན། བྱང་སྟོན་བསོད་ནམས་རྒྱལ་མཚན།
མཁས་པའི་དབང་པོ་སངས་རྒྱས་དཔལ་ལྡན་རིན་ཆེན་ལ་སོགས་པ། ས་ཆེན་པོས་
འདེགས་པར་དཀའ་ཞིང་བསྟན་པའི་འཁུར་ཐེག་པའི་ཐུགས་སྲས་མང་པོ་བསྐྱངས་པ་
སོགས་འཆད་རྩོད་རྩོམ་གསུམ་གྱི་སྒོ་ནས་བསྟན་པ་རིན་པོ་ཆེ་ཉིན་མོ་ལྟར་གསལ་བར་
མཛད། ༧རྒྱལ་མཆོག་དགེ་འདུན་རྒྱ་མཚོ་གདན་ས་བཀྲ་ཤིས་ལྷུན་པོར་གདན་འདྲེན་
ཞུས་པ་སོགས་བསྟན་འགྲོར་སྨན་པའི་མཛད་རྗེས་བསམ་ལས་འདས། རྗེ་འདིས་ཕྱི་
རབས་ཀྱི་གདུལ་བྱ་ལ་དགོངས་ཏེ་གསུང་རྩོམ་མཛད་པའི་རིམ་པ་ཡང་།ཚད་མའི་
བསྟན་བཅོས་ཆེན་མོ་རིགས་པའི་རྒྱན་གྱི་མུན་སེལ། རྣམ་འགྲེལ་གྱི་མཐའ་དཔྱོད་ཀུན་
3

གྱི་ཐོག་མར་གྲགས་པ་ཐལ་ཕྲེང་མཁས་པའི་མགུལ་རྒྱན། བསྟན་བཅོས་མངོན་པར་
རྟོགས་པའི་རྒྱན་འགྲེལ་པ་འགྲེལ་བཤད་དང་བཅས་པའི་རྒྱ་ཆེར་བཤད་པ་བསམ་འཕེལ་
དབང་གི་རྒྱལ་པོ། རྣམ་བཤད་དགོངས་པ་རབ་གསལ་གྱི་དཀའ་བའི་གནས་རྣམས་
གསལ་བར་བྱེད་པ་ལེགས་པར་བཤད་པ་ཐར་འདོད་དེད་དཔོན། གྲུབ་མཐའི་རྣམ་
བཞག རྣམ་བཤད་ཐར་ལམ་གསལ་བྱེད་ཀྱི་ས་སྦྱོར་ཆེ་མོ། རྣམ་བཤད་ཀྱི་ཕུལ་
སོགས་བཞུགས་པ་བཅས།།མཛད་པ་པོའི་རྣམ་ཐར་སྙིང་བསྡུས་མཚམས་སྦྱོར་གྱི་
ཚུལ་དུ་གདན་ས་ཆེན་པོ་བཀྲ་ཤིས་ལྷུན་པོའི་ནང་བསྟན་གསུང་རབ་དཔར་ཁང་ནས།།
བོད་རབ་བྱུང་བཅུ་བདུན་པའི་ལྕགས་འབྲུག་ལོ་དབྱུག་པ་ཟླ་བའི་དམར་ཕྱོགས་བཟང་
པོ་གཉིས་པ་སྟེ་འོ་སྐོལ་གྱི་སྟོན་མཆོག་ཐུགས་རྗེ་ཅན་དེ་ཉིད་ལྷ་ལས་བབས་པའི་དུས་
ཚེས་ཁྱད་པར་ཅན་གྱི་ཉིན་ལ།།།།སརྦ་མངྒ་ལཾ།།
·4~

༄༅། །ཚད་མའི་བསྟན་བཅོས་ཆེན་པོ་རིགས་པའི
རྒྱན་གྱི་མུན་སེལ་ཞེས་བྱ་བ་
བཞུགས་སོ།།
༄༅༄༅།།ཚད་མའི་བསྟན་བཅོས་ཆེན་པོ་རིགས་པའི་རྒྱན་གྱི་མུན་སེལ་འཆད་
པར་བྱེད་པ་ལ། སྦྱོར་བ། དངོས་གཞི། མཇུག་གི་ཆོས་གསུམ། དང་པོ་ལ་ལྔ་སྟེ།
མཐུན་རྐྱེན་ཚང་ཞིང་འགལ་རྐྱེན་ཞི་བའི་ཕྱིར་བསྟོད་ཕྱག་བྱ་བ། – རྩོམ་པ་མཐར་ཕྱིན་
པའི་ཆེད་དུ་རྩོམ་པར་དམ་བཅའ་བ། ཁེངས་པ་སྤོང་བའི་ཆེད་དུ་ཁེངས་སྐྱུངས་བ།
ཞུམ་པ་སྤོང་བའི་ཕྱིར་སྤྲོ་བ་བསྐྱེད་ཅིང་སྐལ་བ་དང་ལྡན་པར་བསྟན་པ། སྣོད་ལྡན་
ལ་མཉན་པར་བསྐུལ་བའོ། ༈།དང་བོ་ནི། གདོང་བཞི་པད་དཀར་མིག་ཅན་སྤྲིན་ལ་
བཞོན། །གཙུག་ན་ཟླ་བ་ཆུ་སྲིན་རྒྱལ་མཚན་ཅན། །དཀའ་བཟློག་བདག་པོ་གདེངས་
ཅན་དབང་པོ་སོགས། །དྲེགས་རློམ་ཁེངས་པའི་འཁུར་གྱིས་ངལ་བ་རྣམས། ཞུམ་
པར་གྱུར་ཏེ་མཛེས་པའི་གཙུག་རྒྱན་གྱིས།།གང་གི་ཡིད་འོང་ཞབས་ཀྱི་པདྨོ་ཟུང༌། གུས་
པས་བསྟེན་ལ་ངལ་བ་མ་མཆིས་པ། །ཐུབ་དབང་ལྷ་ཡི་ལྷ་ལ་ཕྱག་འཚལ་ལོ། །ཡིད་
འཕྲོག་མཁའ་ལ་མཛེས་པའི་འཇའ་ཚོན་བཞིན། །ཟག་མེད་དབྱིངས་ལས་ཅུང་ཟད་མ་
གཡོས་པར། །གྲངས་མེད་སྤྲུལ་པས་འགྲོ་བའི་དོན་མཛད་པའི། །ལྷག་པའི་ལྷ་ལ་
གུས་པས་ཕྱག་འཚལ་ལོ། །དྲི་མེད་རིགས་པའི་ཐུར་མ་རྣམས། །ཐུགས་རྗེའི་ཕྱག་
གིས་ཡོངས་བཟུང་སྟེ། །འཕྲིན་ལས་བཟང་པོའི་རྣམ་འགྱུར་གྱིས། །བློ་མིག་ཉམས་
པའི་རབ་རིབ་བསལ། །རྣམ་བཀྲའི་གཟུགས་ལ་མིག་གིས་བཞིན། །ཐར་པའི་ལམ་
བཟང་སྟོན་མཛད་པའི། །ཐོག་མཐའ་བར་གྱི་ཡོངས་འཛིན་ལ། །རྟག་ཏུ་གུས་པས་
༤ 1.~

ཕྱག་འཚལ་ལོ། །བློ་གྲོས་མཁའ་ལྟར་ཕ་མཐའ་ཡས། །བཟང་པོའི་མཛད་པ་ཀུན་ལ་
སྙོམས། །གྲགས་པའི་བ་དན་ཕྱོགས་མཐར་གཡོ། །གཏན་གྱི་སྐྱབས་གཅིག་རྒྱལ་
གྱུར་ཅིག །མཁྱེན་བརྩེའི་དར་གྱིས་ཐོད་བཅིངས་ཤིང༌། །མ་ལྟར་བརྩེ་བའི་གྲུ་ཆེན་
གྱིས།།ལེགས་བཤད་རིན་ཆེན་འདོད་དགུར་སྩོལ། །འགྲོ་བའི་དེད་དཔོན་རྒྱལ་གྱུར་
ཅིག །དགེ་ལེགས་ཆོས་ཀྱི་ཕོ་བྲང་ནས། །ལེགས་བཤད་དཔལ་འབྱོར་ཕུན་ཚོགས་
ཀྱིས། །དགའ་སྟོན་བཟང་པོ་སྩོལ་མཛད་པའི། །ཆོས་ཀྱི་རྒྱལ་པོ་རྒྱལ་གྱུར་ཅིག །
དགེ་ཚོགས་མ་ལུས་འདུན་པས་གྲུབ་པའི་དཔལ།།བཟང་པོའི་མཛད་པས་ཐུབ་བསྟན་
རིང་དུ་སྤེལ།།ཀུན་ལ་མ་ལྟར་བརྩེ་བའི་ཐུགས་མངའ་བ། །དཔལ་ལྡན་བླ་མའི་ཞབས་
ལ་ཕྱག་འཚལ་ལོ། །ཉིན་བྱེད་འོད་ཀྱིས་མུན་པའི་དཔུང་ལ་བཞིན། །མཁྱེན་བརྩེ་ནུས་
པའི་མཐུ་རྩལ་ཐོགས་མེད་ཀྱིས། །ནག་པོའི་རྩ་ལག་མ་ལུས་འཇོམས་མཛད་པ།བསྟན་
སྲུང་རྒྱ་མཚོའི་ཚོགས་ལ་ཕྱག་འཚལ་ལོ། ༈ །གཉིས་པ་ནི། དཔལ་ལྡན་རིགས་
པའི་རྒྱན་བཟང་གི །ངོ་མཚར་ལྟད་མོ་མ་ལུས་པ། །མཐོང་ལ་སྒྲིབ་པའི་རྨོངས་པའི་
མུན། །རིགས་པའི་སྣང་བས་བསལ་ཕྱིར་བརྩམས།༈ །གསུམ་པ་ནི། བློ་གྲོས་ལུས་
སྟོབས་མ་རྫོགས་ཤིང་། །རིགས་པའི་སྐྱ་བའང་མ་བཟུང་བས། །སྡེ་བདུན་རིགས་པའི་
རྒྱ་མཚོ་ལས། །བདག་འདྲས་ནོར་བུ་ག་ལ་ལོན། ༈ །བཞི་པ་ནི། བློ་བཟང་འགྲོ་བའི་
དེད་དཔོན་གྱིས། །རིགས་པའི་གྲུ་ཆེན་ནང་ཞུགས་ཏེ། །ལེགས་བཤད་ནོར་བུ་མ་
ལུས་པ། །བདེ་བླག་རྙེད་པས་སྐལ་པ་བཟང་། ༈ །ལྔ་པ་ནི། མང་ཐོས་དོན་གཉེར་ཚུལ་
བཞིན་སྒྲུབ་ལ་བརྩོན། །སྲིད་པའི་བདེ་ལ་ནམ་ཡང་མ་ཆགས་ཤིང་། །ཕྱོགས་སུ་འཛིན་
པས་དཀྲུགས་པའི་ཡིད་བོར་བའི། །སྐལ་བཟང་རྣམས་ནི་རྩེ་གཅིག་སྒྲིམས་ཏེ་ཉོན། ༈ །
གཉིས་པ་ལ་བཞི།·རྒྱལ་བའི་བསྟན་པ་ངོས་བཟུང་བ། །དེ་ཁོ་ན་ཐར་འདོད་ཀྱི་འཇུག་
ངོགས་སུ་བསྟན་པ། དེས་ན་དེ་ལ་གཅེས་སྤྲས་སུ་བྱ་བར་གདམས་པ།དེ་ལ་ཇི་ལྟར་
~2~

འཇུག་པའི་ཚུལ་ལོ། །དང་པོ་ནི། ལུང་དང་མངོན་པར་རྟོགས་པའི་དམ་ཆོས་རྣམས་
ནི་རྒྱལ་བའི་བསྟན་པ་ཡིན་ཏེ། ལང་ཀར་གཤེགས་པའི་མདོ་ལས། ང་ཡི་ཆོས་ཚུལ་
རྣམ་གཉིས་ཏེ། །བསྟན་པ་དང་ནི་གྲུབ་མཐའ་འོ།།བྱིས་པ་རྣམས་ལ་བསྟན་པ་བཤད། །
རྣལ་འབྱོར་པ་ལ་གྲུབ་མཐའ་འོ།།བསྟན་པ་ཚིག་གི་སྡེབ་སྦྱོར་བྱིས་པ་འདྲིད། །རྣལ་
འབྱོར་པ་ལ་རྟོགས་པ་སྐྱེད་ཕྱིར་རོ། །ཞེས་དང་། མཛོད་ལས། སྟོན་པའི་དམ་ཆོས་
རྣམ་གཉིས་ཏེ། །ལུང་དང་རྟོགས་པའི་བདག་ཉིད་དོ། །དེ་འཛིན་བྱེད་པ་སྨྲ་བྱེད་པ། །
སྒྲུབ་པར་བྱེད་པ་ཁོ་ནའོ། །ཞེས་དང་། ཤེས་རབ་སྒྲོན་མེའི་རྒྱ་ཆེར་འགྲེལ་པ་ལས།
བསྟན་པ་ཞེས་བྱ་བ་ནི། ལྷ་དང་མིའི་བདུད་རྩིའི་གོ་འཕང་ཐོབ་པར་འདོད་པ་རྣམས་
ཡོངས་སུ་ཤེས་པར་བྱ་བ་དང་། སྤང་བར་བྱ་བ་དང་། མངོན་དུ་བྱ་བ་དང་། སྒོམ་པར་
བྱ་བ་དག་ལ་ཕྱིན་ཅི་མ་ལོག་པར་སྟོན་པ་སྟེ། བཅོམ་ལྡན་འདས་ཀྱི་གསུང་རབ་ཅེས་
བྱ་བ་ཡིན་ནོ། ཞེས་དང་། འདུལ་བ་ལུང་ལས། སྡིག་པ་ཅི་ཡང་མི་བྱ་ཞིང་། །དགེ་བ་
ཕུན་སུམ་ཚོགས་པར་སྤྱད། །རང་གི་སེམས་ནི་ཡོངས་སུ་འདུལ། །དེ་ནི་སངས་
རྒྱས་བསྟན་པ་ཡིན། །ལུས་ཀྱི་སྡོམ་པ་ལེགས་པ་སྟེ། །ངག་གི་སྡོམ་པ་ལེགས་པ་
ཡིན། །ཡིད་ཀྱི་སྡོམ་པའང་ལེགས་པ་སྟེ། །ཐམས་ཅད་དུ་ནི་སྡོམ་པ་ལེགས། ཐམས་
ཅད་སྲུང་བའི་དགེ་སློང་དག །སྡུག་བསྔལ་ཀུན་ལས་ངེས་གྲོལ་ལོ། །ཞེས་སོགས་
གསུངས་པ་ལྟར། སྒོ་གསུམ་གྱི་ཉེས་སྤྱོད་སྡོམ་པའི་སྒོ་ནས་སྡིག་སྤོང་དགེ་བ་སྒྲུབ་པར་
བྱེད་པའི་ཆོས་རྣམས་སྐྱེས་བུ་དམ་པས་ཉམས་སུ་བླང་བར་བྱ་བའི་ཆོས་སུ་བསྟན་པ་
ལྟར་རིགས་སོ། ༈ །གཉིས་པ་ནི། རྒྱལ་བའི་བསྟན་པ་ཁོ་ན་ཐར་འདོད་ཀྱི་འཇུག་
ངོགས་ཡིན་ཏེ། དེ་ཁོ་ན་ཕན་པ་དང་བདེ་བ་ཀུན་གྱི་འབྱུང་གནས་དང་། སྡུག་བསྔལ་
མཐའ་དག་སེལ་བར་བྱེད་པའི་སྨན་གྱི་མཆོག་ཡིན་ལ། ཕྱི་རོལ་པའི་བསྟན་པ་དང་
སྟོན་པ་རྣམས་ནི་དེ་ལྟར་མ་ཡིན་པའི་ཕྱིར་ཏེ། དེ་ལྟར་དུ་ལུང་རིགས་ཀྱིས་གྲུབ་པའི་
ལ3.~

ཕྱིར་ཏེ། ཁྱད་པར་འཕགས་བསྟོད་ཀྱི་འགྲེལ་པར། དེ་ཡང་འདི་ལྟར་རྗེས་སུ་ཐོས་
ཏེ། ཡུལ་ཤར་ཕྱོགས་ན་ཁྱད་པར་ཅན་གྱི་བྲམ་ཟེ་ལས་དྲུག་ལ་མངོན་པར་དགའ་བའི་
བྲམ་ཟེའི་རིགས་སུ་བྱུང་བ།སྔོན་ལེགས་པར་སྤྱད་པ་ཉེ་བར་བསགས་པ་ལས།།མཐོ་
བཙུན་གྲུབ་རྗེ་ཞེས་བྱ་བ་དང་།བདེ་བྱེད་བདག་པོ་ཞེས་བྱ་བ་སྤུན་གཉིས་སུ་སྐྱེས་
པར་གྱུར་ཏོ། དེ་དག་གིས་ཀྱང་བསྟན་བཅོས་ཐམས་ཅད་རྟོགས་པར་གྱུར་པ་དང་།
དེའི་ཚེ་དེ་གཉིས་འདི་སྙམ་དུ་སེམས་པར་གྱུར་ཏེ། འདི་ལྟར་བདག་ཅག་གི་ཁྱིམ་ན་
ལ། ་སངས་རྒྱས་བཅོམ་ལྡན་འདས་ཀྱི་གསུང་རབ་ནི་
ཤིན་ཏུ་ཕུལ་དུ་བྱུང་བར་སྣང་ན། : འུ་བུ་ཅག་གིས་ཅི་དབང་ཕྱུག་ཆེན་པོ་ཁྱད་པར་དུ་
འཕགས་པ་ཡིན་ནམ། འོན་ཏེ་སངས་རྒྱས་བཅོམ་ལྡན་འདས་ཁྱད་པར་དུ་འཕགས་
པ་ངེས་པར་བརྟག་པར་བྱའོ་སྙམ་པ་དང་། དེ་གཉིས་ཀྱིས་ཐོས་པ།རི་བོ་ཏི་སེ་ན་
དབང་ཕྱུག་ཆེན་པོ་ཨུ་མ་དང༌། ཁྱུ་མཆོག་དང་བཅས་པར་མངོན་སུམ་དུ་གནས་སོ།
ཞེས་ཐོས་ཀྱིས། དེར་སོང་ལ་དབང་ཕྱུག་ཆེན་པོས་འུ་བུ་ཅག་ལ་ཇི་ལྟར་བསྟན་པ་དེ་
ལྟར་བྱའོ། ཞེས་ངེས་པ་བསྐྱེད་ནས་དེར་མྱུར་བར་སོང་སྟེ་ཆུང་མ་ཆེན་པོ་དང་ལྷ་དག་
གིས་གྲོགས་བྱས་ཏེ། རི་བོ་ཏི་སེའི་སར་མཉམ་པར་སོང་བ་དང་། ལྷ་ཆེན་པོའི་ཁྱུ་
མཆོག་སྤྲིན་དཀར་པོའི་དུམ་བུ་ལྟ་བུ་ཟས་ལ་ཡན་པ་མཐོང་ངོ་། དེ་མཐོང་བས་རབ་
ཏུ་དགའ་བ་དང་དེའི་རྗེས་ཐོགས་ཉིད་ལ་ལྷ་མོ་ཨུ་མ་འབྲས་བུའི་ཤིང་གི་ཚང་ཚིང་
གི་ནགས་ན་འབྲས་བུ་འཐུ་བ་མཐོང་ནས་གུས་པ་དང་བཅས་པས་ཕྱག་བྱས་ཏེ། དེ་
དག་གིས་མེ་ཏོག་རྒྱས་པའི་ནགས་ཚལ་གྱི་གནས་ན་འུ་བུ་ཅག་གི་རྗེ་བོ་གནས་སོ།
ཞེས་གཏམ་ཐོས་པ་དང་། དེ་དག་ཡིད་ལ་རབ་ཏུ་དགའ་བ་ཐོབ་པས་མེ་ཏོག་བསིལ་
མ་གཏོར་བས་ཉེ་བར་མཛེས་པའི་སའི་ཆར་སོང་བ་དང་། ལྷ་ཆེན་པོ་འབྱོར་པ་ཆེན་
པོ་དང་ལྡན་པའི་སྟན་ལ་འདུག་ཅིང་འཁོར་གྱི་ཚོགས་སྟོང་གིས་བསྐོར་བ་མཐོང་
༤4༤

ངོ་། མཐོང་བའི་རྗེས་ཐོགས་ཉིད་ལ་ཚོགས་ཀྱི་བདག་པོས་ལག་པ་ནས་བཟུང་སྟེ།
དེའི་ཐད་དུ་ཁྱེར་ནས་གུས་པ་དང་བཅས་པས་ཕྱག་བྱས་པ་དང༌།དེ་དག་ལ་སྨྲས་པ།
ཁྱེད་ཅག་གང་ནས་འོངས་ཞེས་དེ་དག་ལ་དྲིས་པ་དང་། དེ་གཉིས་ཀྱིས་ཇི་ལྟར་གྱུར་
པ་རྒྱས་པར་སྨྲས་སོ།དེ་ནས་ཇི་ཙམ་ན་དགེ་སློང་རྣམས་ཀྱི་ཟས་ཀྱི་དུས་ལ་བབ་པ་
དང་ཉེ་བར་གྱུར་པ་ན། ནམ་མཁའ་ལས་སྤྲིན་ལྟ་བུ་འཛམ་བུ་ཆུ་བོའི་གསེར་གྱི་མདོག་
ཅན་གྱི་གོས་གྱོན་པ། མ་དྲོས་པའི་མཚོ་ལ་གནས་པའི་དགྲ་བཅོམ་པ་ལྔ་བརྒྱ་བྱ་གཤོག་
པ་དམར་པོ་དང་བཅས་པ་ལྟ་བུར་བབས་པར་གྱུར་ཏོ། དེ་ནས་ལྷ་ཆེན་པོ་འཁོར་གྱི་
ཚོགས་དང་བཅས་པ་གུས་པ་དང་བཅས་པས་སྤོས་དང་། བྱུག་པ་དང་། མཆོད་པའི་
ཡོ་བྱད་རྣམས་ཐོགས་ཏེ། དེ་དག་གི་ཐད་དུ་སོང་ནས་དེ་དག་རང་རང་གི་སྙན་ལ་འདུག་
པ་ལ་རེ་རེ་ཞིང་གོས་རིན་ཆེ་བ་བསྐོན་ཏེ། བདེ་བར་འདུག་པ་དང་། བཟའ་བ་དང་།
! བཅའ་བ་དང་། བསོད་པ་རྣམས་ཀྱིས་ཡང་དག་པར་ཚིམ་པར་བྱས་ལ།ཨུ་མས་ཀྱང་
མེ་ཏོག་དང་། འབྲས་བུས་མཆོད་དེ། དེ་དག་ལས་ཆོས་ཀྱི་གཏམ་མཉན་ཏེ། དེ་དག་
སླར་བཏང་སྟེ། དེ་གཉིས་ལ་སྨྲས་པ། ཁྱེད་ཅག་འདིར་བྱ་བ་གང་གི་ཕྱིར་འོངས་པ་
ཁོས་ཤེས་ཀྱིས། དེ་ཁྱེད་ལ་སྨྲ་བར་བྱའོ།གང་གི་སློབ་མ་བདག་ཅག་ཉིན་རེ་དགའ་
བས་མཆོད་བྱེད་ཡོན་ཏན་དམ་པ་ལྡན།།འཇིག་རྟེན་ཉེས་སེལ་ཡོན་ཏན་ཆེན་པོའི་
མཚན་གྱི་མཆོག་ནི་རབ་ཏུ་གྲགས་གྱུར་ཅིང༌། །ཤིན་ཏུ་དགའ་བའི་ཡིད་ཀྱིས་ཡང་
དག་མཆོད་བྱེད་ཚེ་ན་མྱ་ངན་འདཾས་འདྲར་སེམས། །འཇིག་རྟེན་གསུམ་གྱི་བླ་མ་ཡོན་
ཏན་མཉམ་མེད་སངས་རྒྱས་དེ་ནི་མཁས་པས་མཆོད།དེ་བས་ན་ཁྱེད་ཅག་གིས་སྟོན་
པ་དེ་ཉིད་དང་། དེའི་གསུང་རབ་ལ་མཆོད་པར་བྱ་བའོ། དེ་ནས་དེ་ལྟར་རྟོགས་པར་
གྱུར་ནས་སླར་རང་གི་ཡུལ་དུ་སོང་སྟེ།དེ་དག་གིས་དེ་བཞིན་གཤེགས་པའི་གསུང་
རབ་ཀྱི་ཆོས་ཁ་ན་མ་ཐོ་བ་མེད་པ་ཡིན་པར་ཤེས་ནས་རིག་བྱེད་ཀྱི་ཚིག་རྣམས་རྩྭ་
~5

ལྟར་བོར་ཏེ་རབ་ཏུ་བྱུང་ནས།སངས་རྒྱས་བཅོམ་ལྡན་འདས་ལ་ཁྱད་པར་དུ་འཕགས:
པའི་བསྟོད་པ་དང་། ལྷ་ལས་ཕུལ་དུ་བྱུང་བའི་བསྟོད་པ་གཉིས་བྱས་སོ། །ད་ནི་
ཚིགས་སུ་བཅད་པ་དང་པོས་ཡན་ལག་གི་དོན་བཤད་པར་འདོད་ནས་སྨྲས་པ་ནི།བདག་
ནི་སྟོན་པ་གཞན་སྤངས་ནས། ཞེས་བྱ་བ་ལ་སོགས་པ་ཡིན་ཏེ། གལ་ཏེ་གཞན་དག་
ཁྱེད་ཅིའི་ཕྱིར་བསྟན་བཅོས་མ་ལུས་པའི་དོན་རྟོགས་ནས། སེར་སྐྱ་དང་། ་གཟེགས་
ཟན་དང་།རྐང་མིག་ལ་སོགས་པའི་སྟོན་པ་དང་།དེས་བྱས་པའི་བསྟན་པ་རྣམས་
ཀྱང་སྤངས་ཏེ སངས་རྒྱས་བཅོམ་ལྡན་འདས་ཉིད་དང་། དེའི་བསྟན་པ་ལ་འཇུག་
པར་བྱེད་ཅེས་ཟེར་རོ་སྙམ་དུ་དགོངས་པའི་ཕྱིར།:བདག་ནི་སྟོན་པ་གཞན་སྤངས
ནས། །བཅོམ་ལྡན་ཁྱོད་ལ་སྐྱབས་མཆིས་པ། །དེ་ཅིའི་སླད་དུ་ཞེན་ཁྱོད།།སྐྱོན་མི་
མངའ་ལ་ཡོན་ཏན་ལྡན། །ཞེས་བྱ་བའི་ཚིགས་སུ་བཅད་པ་སྨྲས་པ་ཡིན་ནོ། །ཞེས་
སོགས་དང་། ལྷ་ལས་ཕུལ་བྱུང་ལས། བདག་ནི་སངས་རྒྱས་ཕྱོགས་མི་འཛིན། །
སེར་སྐྱ་སོགས་ལ་མི་སྡང་ཡང་། །གང་ཞིག་རིགས་པར་ལྡན་པའི་ཚིག །དེ་ཉིད་སྟོན་
པར་ཡོངས་སུ་འཛིན། ཞེས་དང་། སྤེལ་མར་བསྟོད་པ་ལས།གཏིང་མཐའ་མེད་པའི་
འཁོར་བ་ནི། །རྒྱ་མཚོའི་ནང་ན་རྣམ་པར་གནས། །འདོད་ཆགས་ལ་སོགས་མི་བཟད་
པའི། །ཆུ་སྲིན་གྱིས་ནི་ལུས་ཟོས་པས། །དེ་རིང་གང་ལ་སྐྱབས་སུ་མཆི། །གང་ལ་
ཉེས་པ་ཐམས་ཅད་ཀུན། །གཏན་ནས་ཡོང་ཡེ་མི་མངའ་ཞིང་། །གང་ཞིག་ལ་ནི་ཡོན་
ཏན་ཀུན། །རྣམ་པ་ཀུན་ཏུ་གནས་གྱུར་པ།།གལ་ཏེ་སེམས་ཤིག་ཡོད་ན་ནི། །དེ་ཉིད་
ལ་ནི་སྐྱབས་འགྲོ་ཞིང༌། །དེ་བསྟོད་དེ་ནི་བཀུར་བ་དང་། །དེ་ཡི་བསྟན་ལ་གནས་པའི་
རིགས། །ཞེས་སོགས་མཐའ་ཡས་པ་གསུངས་ཤིང་།སྤྱོད་འཇུག་ལས་ཀྱང་། འགྲོ་
བའི་སྡུག་བསྔལ་སྨན་གཅིག་པུ། །ཞེས་སོགས་དང་། རྒྱུད་བླ་མ་ལས།གང་ཕྱིར་
རྒྱལ་ལས་ཆེས་མཁས་འགའ་ཡང་འཇིག་རྟེན་དག་ན་ཡོད་མིན་ཏེ། །མ་ལུས་དེ་ཉིད་
~6~

མཆོག་ནི་ཚུལ་བཞིན་ཀུན་མཁྱེན་གྱིས་མཁྱེན་གཞན་མིན་པ། །དེ་ཕྱིར་དྲང་སྲོང་རང་
ཉིད་ཀྱིས་བཞག་མདོ་སྡེ་གང་ཡིན་དེ་མི་དཀྲུག ཐུབ་ཚུལ་བཤིག་ཕྱིར་དེ་ཡང་དམ་
ཆོས་ལ་ནི་གནོད་པ་བྱེད་པར་གྱུར། ཞེས་དང༌། རྒྱལ་བ་སེང་གེའི་ང་རོས་ཀྱང་།
བསྟན་པ་ཁོ་ན་ལྷར་བཅས་འགྲོ་བ་ཡི། །དགེ་ལེགས་ཀུན་གྱི་རྩ་བར་ཡིད་ཆེས་ནས། །
ལུས་སྲོག་ཡལ་བར་གྱུར་ཀྱང་མ་ཞུམ་པར། །སྙིང་སྟོབས་ཆེན་པོས་དམ་ཆོས་འཛིན་
གྱུར་ཅིག །ཅེས་སོགས་བཀའ་སྩལ་བའི་ཕྱིར་རོ། རིགས་པས་གྲུབ་ཚུལ་ནི། ཕྱི་
རོལ་པའི་བསྟན་པ་ནི་སྐྱོན་ཅན་ཁོ་ན་ཡིན་ཏེ། ནང་འགལ་སྣ་ཚོགས་པ་དང་བཅས་
པའི་ཕྱིར་ཏེ། སྡུག་བསྔལ་སྤོང་བར་འདོད་ཅིང་། སྡུག་བསྔལ་རྒྱུ་མེད་དང་དབང་
ཕྱུག་རྟག་་པ་སོསོགས་ལས་བྱུང་བར་འདོད་པའི་ཕྱིར། ཁྱབ་སྟེ། གང་ཕྱིར་དེ་ལྟར་རྒྱུ་
གནས་ན། །འབྲས་ལོག་གཟིགས་པ་མེད་ཕྱིར་རོ། །ཞེས་སོགས་དང་།འདི་ལ་བརྟག་
པ་ཕལ་ཆེར་ནི། །འགལ་བ་བརྗོད་ཡིན། ཞེས་སོགས་གསུངས་པའི་ཕྱིར། དེས་ན་ཕྱི་
རོལ་པའི་སྟོན་པ་རྣམས་ཀྱང་སྐྱོན་ཅན་ཁོ་ན་ཡིན་ཏེ། དུག་གསུམ་གྱི་གཞན་དབང་
དུ་གྱུར་པའི་ཕྱིར་ཏེ། ཁྱད་པར་འཕགས་བསྟོད་ལས། ལྷ་ཆེན་ཁྲོས་པའི་མདའ་
གཅིག་གིས། །གྲོང་ཁྱེར་སུམ་བརྩེགས་བསྲེགས་ཅེས་ཐོས། ཞེས་སོགས་དང་།
ཚད་མ་རྣམ་འགྲེལ་ལས། རིག་བྱེད་ཚད་མ་དང་ནི་འགས་བྱེད་སྨྲ། །ཁྲུས་ལས་ཆོས་
འདོད་དང་ནི་རིགས་སྨྲས་དྲེགས། །སྡིག་པ་གཞོམ་ཕྱིར་གདུང་བ་རྩོམ་ཞེས་པ། །
བླུན་པོ་ཤེས་རབ་འཆལ་བའི་རྟགས་ལྔ་ཡིན། །ཞེས་སོགས་གསུངས་པའི་ཕྱིར། །
བདག་ཅག་གི་སྟོན་པ་དང་བསྟན་པ་རྣམས་ནི་སྐྱོན་མེད་ཁོ་ན་ཡིན་ཏེ། དེ་ལྟར་དུ་རིགས་
པའི་རྣམ་གྲངས་མཐའ་ཡས་པའི་སྒོ་ནས་སྡེ་བདུན་མདོ་དང་བཅས་པར་བཤད་ཟིན་པའི་
ཕྱིར་ཏེ། དེ་ལྟར་དུ་འོག་ཏུ་འཆད་དོ། ༈ །གསུམ་པ་ནི། བདག་ལེགས་སུ་འདོད་པ་
རྣམས་ཀྱིས། རྒྱལ་བའི་བསྟན་པ་ལ་གཅེས་སྤྲས་སུ་བཟུང་བའི་སྒོ་ནས་ཐོས་བསམ་
~7~

སྒོམ་གསུམ་ལ་འབད་རིགས་ཏེ། དེ་ལྟ་མ་ཡིན་པར་ཚེ་འདིའི་བདེ་བ་སྒྲུབ་ཅིང་སྡུག་
བསྔལ་སེལ་བར་བྱེད་པ་ཙམ་ནི་དུད་འགྲོའི་ཀུན་སྤྱོད་ལས་མ་འདས་པའི་ཕྱིར་དང་།
བསྟན་པ་ལ་གནོད་པ་བྱེད་པ་ནི་ངན་འགྲོ་མི་བཟད་པའི་སྒོ་འབྱེད་ཆེན་པོར་གསུངས་པའི་
ཕྱིར་ཏེ། མཛོད་ལས།སྟོན་པ་འཇིག་རྟེན་མིག་ནི་ཟུམ་གྱུར་ཅིང་། །དཔང་གྱུར་སྐྱེ་བོ་
ཕལ་ཆེར་ཟད་པ་ན། །དེ་ཉིད་མ་མཐོང་རང་དགར་གྱུར་པ་ཡི། །ངན་རྟོག་རྣམས་ཀྱིས་
བསྟན་པ་འདི་དཀྲུགས་སོ། །རང་བྱུང་རང་བྱུང་བསྟན་པ་གཅེས་འཛིན་རྣམས། །
མཆོག་ཏུ་ཞིར་གཤེགས་འགྲོ་མགོན་མེད་པ་ན། །འདོམས་མེད་ཡོན་ཏན་འཇོམས་པར་
བྱེད་པ་ཡི། །དྲི་མས་དགའ་མགུར་དེང་སང་འདི་ན་སྤྱོད།།དེ་ལྟར་ཐུབ་པ་དག་གི་
བསྟན་པ་ནི། ། ལྐོག་མར་སྲོག་ཕྱིན་འདྲ་དང་དྲི་མ་རྣམས།།སྟོབས་དང་ལྡན་པའི་དུས་
སུ་རིག་ནས་ནི། །ཐར་པ་འདོད་པ་རྣམས་ཀྱིས་བག་ཡོད་གྱིས། །ཞེས་དང་། རྒྱུད་བླ་
མ་ལས་ཀྱང་། གང་ཞིག་ཡང་ཡང་སྡིག་གྲོགས་བསྟེན་པས་སངས་རྒྱས་ངན་སེམས་
ལྡན་གྱུར་དང་། །ཕ་མ་དགྲ་བཅོམ་གསོད་པར་བྱ་བ་མིན་བྱེད་མཆོག་ཚོགས་འབྱེད་
པའི་མི།།དེ་ཡང་ཆོས་ཉིད་ངེས་པར་བསམ་ན་མྱུར་དུ་དེ་ལས་ཐར་འགྱུར་གྱི།།
གང་ཞིག་ཡིད་ནི་ཆོས་ལ་སྡང་བ་དེ་ལ་ཐར་པ་ག་ལ་ཡོད། །ཅེས་སོགས་གསུངས་
པའི་ཕྱིར། འོ་ན་བསྟན་པ་ལ་གནོད་པར་བྱེད་པའི་རྒྱུའི་གཙོ་བོ་གང་ཞེ་ན། ངན་རྟོག་
གིས་ཀུན་ནས་བསླངས་ཏེ།དམ་པའི་ཆོས་ལྟར་བཅོས་པའི་གྲུབ་མཐའ་སྣ་ཚོགས་
བྱེད་པ་དང་། འདི་ཉིད་བདེན་གྱི་གཞན་ནི་གཏི་མུག་གོ་ཞེས་ཆགས་སྡང་གིས་རིས་
སོ་སོར་གཅོད་པ་འདི་ཉིད་ཡིན་ཏེ།འདི་ལ་བརྟེན་ནས་གྲུབ་མཐའ་རྣམ་པར་དག་པ
འཇུག་པའི་གེགས་བྱེད་ཅིང་། ཆགས་སྡང་གི་རྒྱུས་བསྟན་འཛིན་གྱི་སྡེ་ཆེན་པོ་དཀྲུག་
པའི་ཕྱིར་ཏེ། ངན་རྟོག་རྣམས་ཀྱིས་བསྟན་པ་འདི་དཀྲུགས་སོ།ཞེས་སོགས་དང་།དེ་
ཕྱིར་དྲང་སྲོང་རང་ཉིད་ཀྱིས་བཞག་མདོ་སྡེ་གང་ཡིན་དེ་མི་དཀྲུག །ཅེས་སོགས་
8~

དང་། མདོ་ལས་ཀྱང་། ལྔ་བརྒྱ་ཐ་མ་ལ་དམ་པའི་ཆོས་ལྟར་བཅོས་པ་འབྱུང་བ་ན།
སེམས་ཅན་ལས་ཀྱི་སྒྲིབ་པ་སྣ་ཚོགས་ཀྱིས་བསྒྲིབས་པ། ཞེས་སོགས་གསུངས་པ་
རྣམས་རིགས་པའི་ཕྱིར། རང་གི་ལུགས་དང་མི་མཐུན་པ་ཙམ་རྒྱུ་མཚན་དུ་བྱས་
ནས། གཞན་ཕྱོགས་སུན་འབྱིན་པར་བྱེད་པ་ནི་མི་རིགས་ཏེ། ནད་གཅིག་ལ་ཕན་
པའི་སྨན་རྒྱུ་མཚན་དུ་བྱས་ནས། དེ་དང་མི་མཐུན་པའི་སྨན་གཞན་རྣམས་འགོག་པར་
མི་རིགས་པའི་ཕྱིར། ཁྱབ་སྟེ། ནད་ཀྱི་རིགས་མཐའ་ཡས་པ་སེལ་བའི་ཕྱིར་དུ་དེ་
མཐུན་གྱི་སྨན་དགོས་པ་ལྟར།ཉོན་མོངས་པའི་ནད་མཐའ་ཡས་པ་སེལ་བའི་ཕྱིར་དུདེ་
དང་མཐུན་པའི་དམ་པའི་ཆོས་ཀྱི་རྣམ་གྲངས་གསུངས་པའི་ཕྱིར་ཏེ། ལང་གཤེགས་ལས།
གང་ཞིག་གཞན་ལ་བཤད་པ་དེ། །གཞན་ལ་བསྟན་པར་མི་བྱ་སྟེ། །ཇི་ལྟར་ནད་པ་ན་
ས་འ།། །སགས་རྒྱས་དེ་བཞིན་སེམས་ཅན་ལ། །
སེམས་ཙམ་དུ་ཡང་རབ་ཏུ་བསྒྲགས། །ཞེས་སོགས་གསུངས་པའི་ཕྱིར་དང་། སྡེ་པ་
བཅོ་བརྒྱད་ཀྱི་གྲུབ་མཐའ་དང་། སངས་རྒྱས་པའི་གྲུབ་མཐའ་བཞི་པོ་རྣམས་ལ་མི་འདྲ་
བའི་ཁྱད་པར་ཆེན་པོ་ཡོད་ཀྱང༌། ཐར་པ་ཐོབ་པའི་ཐབས་སུ་ཁྱད་པར་ཆེར་མེད་པའི་
ཕྱིར་རོ། །འདི་ན་རང་རང་འདོད་པས་བཏགས་པ་ཡི། །དམ་བཅའ་ཙམ་ལ་འདི་ཉིད་
ཆོས་ཡིན་གྱི། །འདི་ལས་གཞན་པ་ཆོས་མིན་ཡིན་ནོ་ཞེས། །སྨན་པ་འགའ་ཞིག་ཏིག་
ཏའི་ཐུམ་བུ་ལ། །འདི་ཉིད་སྨན་ཡིན་གཞན་ནི་དུག་ཡིན་ཟེར། །མཁས་པས་བརྟགས་ན་
ཤིན་ཏུ་ཁྲེལ་བའི་རྒྱུ། །རང་གཞན་མང་པོ་འཕུང་ལ་གཏོད་པའི་རྒྱུ། །སྐལ་བཟང་
རྣམས་ཀྱིས་དུག་བཞིན་སྤང་བར་བྱའོ། ༈ །བཞི་པ་ནི། བསྟན་པ་རིན་པོ་ཆེ་ལ་འཇུག་
པའི་སྒོ་མང་ཡང་། །རྒྱལ་བའི་བསྟན་པ་དང་། སྟོན་པ་སྐྱོན་མེད་པར་དངོས་སྟོབས་
ཀྱི་རིགས་པས་སྒྲུབ་པའི་སྒོ་ནས་འཇུག་རིགས་ཏེ། སངས་རྒྱས་ལ་དད་པ་ཙམ་རྒྱུ་
མཚན་དུ་བྱས་ནས་བཀའ་ལས་ཇི་ལྟར་གསུངས་པ་བཞིན་བླང་དོར་བྱེད་པ་ནི་མི་
~9~

རིགས་པའི་ཕྱིར་ཏེ། བཀའ་ལ་ནི་སྒྲ་ཇི་བཞིན་པ་དང་། དེ་མིན་པ་མཐའ་ཡས་པ་ཡོད་
པའི་ཕྱིར་དང་། སངས་རྒྱས་ཀྱི་ལུང་གི་བསྟན་པ་ནི་སྐྱོན་ཅན་ཡིན་མིན་རྩོད་པའི་གཞིར་
རང་གཞན་གྱི་སྡེ་པ་གཉིས་ཀས་བཟུང་བའི་ཕྱིར་ཏེ། དེ་ལྟར་ཡང་མདོ་ལས། དགེ་སློང་
དག་གམ་མཁས་རྣམས་ཀྱིས།།།བསྲེགས་བཅད་བརྡར་བའི་གསེར་བཞིན་དུ།།
ལེགས་པར་བརྟགས་ལ་ང་ཡི་བཀའ། །བླང་བར་བྱ་ཡི་གུས་ཕྱིར་མིན། །ཞེས་སོགས་
སྒྲ་ཇི་བཞིན་དུ་གསུངས་པའི་ཕྱིར། དེས་ན་གྲོལ་བ་དོན་དུ་གཉེར་བ་རྣམས་ཀྱིས་ཐོག་
མར་ནི། སྡེ་བདུན་མདོ་དང་བཅས་པ་ལ་ཐོས་བསམ་གྱིས་འཇུག་རིགས་ཏེ། དེ་ཉིད་
ལས། རང་གི་བསྟན་པ་དང་།སྟོན་པ་སྐྱོན་མེད་པ་དང་།གཞན་གྱི་བསྟན་པ་དང་སྟོན་
པ་སྐྱོན་ཅན་དུ་རིགས་པའི་རྣམ་གྲངས་མཐའ་ཡས་པའི་སྒོ་ནས་བསྒྲུབས་ཏེ་ཐར་པ་དང་
ཐམས་ཅད་མཁྱེན་པའི་ལམ་ཕྱིན་ཅི་མ་ལོག་པར་གསལ་བར་མཛད་པའི་ཕྱིར། ༈།དེ་
ལ་ཁོ་ན་རེ།:གྲོལ་བ་དོན་དུ་གཉེར་བ་རྣམས་ཀྱིས་འདི་ལ་ཐོས་བསམ་གྱིས་འཇུག་མི་
རིགས་ཏེ། འདི་རྣམས་ལ་བརྗོད་བྱ།དགོས་པ། ཉིང་དགོས། འབྲེལ་པ་སོགས་མེད་
པའི་ཕྱིར་སྙམ་ན།༈།འདིའི་ལན་ལ། སྤྱིར་བསྟན་པ་དང་། སྐབས་སུ་བབ་པ་གཞུང་
སོ་སོའི་དཀའ་གནད་དཔྱད་པ་གཉིས། དང་པོ་ནི། སྡེ་བདུན་མདོ་དང་བཅས་པའི་བརྗོད་
བྱ་ཡོད་དེ།རྟོག་གེའི་ཚིག་དོན་བརྒྱད་བརྗོད་བྱར་བྱེད་པའི་ཕྱིར།འོ་ན་རྟོག་གེའི་ཚིག་
དོན་བརྒྱད་པོ་གང་སྙམ་ན། མངོན་སུམ་ཡང་དག་དང་ལྟར་སྣང་། རྗེས་དཔག་ཡང་
དག་དང་ལྟར་སྣང་། སྒྲུབ་ངག་ཡང་དག་དང་ལྟར་སྣང་། སུན་འབྱིན་ཡང་དག་དང་
ལྟར་སྣང་རྣམས་ཡིན་ཏེ། རིགས་སྒོར། མངོན་སུམ་དང་ནི་རྗེས་སུ་དཔག །ལྟར་སྣང་
བཅས་པ་བདག་རིག་ཕྱིར། །སྒྲུབ་པ་དང་ནི་སུན་འབྱིན་ངག།ལྟར་སྣང་བཅས་པ་
གཞན་རྟོགས་ཕྱིར། །ཞེས་གསུངས་པའི་ཕྱིར། འདི་རྣམས་དེ་དག་གི་བརྗོད་བྱར་
བྱེད་དགོས་པའི་རྒྱུ་མཚན་ཡོད་དེ། འདི་རྣམས་ནི་དོན་གཉིས་ཕུན་ཚོགས་སྒྲུབ་བྱེད་
~༤.10

ཀྱི་གཙོ་བོ་ཡིན་པའི་ཕྱིར་ཏེ།དང་པོ་བཞི་རང་དོན་སྒྲུབ་བྱེད་ཀྱི་གཙོ་བོ།ཕྱི་མ་བཞི་
གཞན་དོན་སྒྲུབ་བྱེད་ཀྱི་གཙོ་བོ་ཡིན་པའི་ཕྱིར་ཏེ། དགེ་བའི་བཤེས་གཉེན་མཚན་
ཉིད་དང་ལྡན་པ་རྣམས་ཀྱིས་ནི་བླང་དོར་གྱི་གནས་རང་ཉིད་ཀྱིས་ངེས་པའི་རྗེས་སུ་
གཞན་ལ་འདོམས་རིགས་པའི་ཕྱིར་ཏེ། རང་ཉིད་ཀྱིས་མི་ཤེས་པར་གཞན་ལ་འདོམས་
པ་མི་རིགས་པའི་ཕྱིར་ཏེ། ་མི་ཤེས་སྟོན་པར་བྱེད་པ་ལ།: ཞེས་སོགས་དང་། བརྩེ་
ལྡན་སྡུག་བསྔལ་གཞོམ་པའི་ཕྱིར། །ཐབས་རྣམས་ལ་ནི་མངོན་སྦྱོར་མཛད། །ཐབས་
བྱུང་དེ་རྒྱུ་ལྐོག་གྱུར་པ། །དེ་འཆད་པ་ནི་དཀའ་བ་ཡིན། ཞེས་སོགས་ཀྱི་དོན་གྲུབ་
པའི་ཕྱིར།།དེ་དག་གི་དགོས་པ་ཡོད་དེ། རང་གི་སྟོན་པ་དང་བསྟན་པ་སྐྱོན་མེད་པར་
རྟོགས་ནས།།སྟོན་པ་ལ་སྐྱབས་སུ་སོང་ཞིང་། བསྟན་པ་ལ་ཐོས་བསམ་གྱིས་ཞུགས།
ལམ་རིམ་བཞིན་དུ་བགྲོད་པ་དེ་དག་གི་དགོས་པ་ཡིན་པའི་ཕྱིར་ཏེ། བྱང་ཕྱོགས་འདི་
ན་ཚད་མའི་གཞུང་ལུགས་ལ། །སྦྱངས་དང་མ་སྦྱངས་དུ་མ་མགྲིན་གཅིག་ཏུ།། མདོ་
དང་སྡེ་བདུན་ཀུན་ལ་བྱང་ཆུབ་ཏུ། །བགྲོད་པའི་ཉམས་ལེན་རིམ་པ་ཡོད་མིན་ཟེར། །
འཇམ་པའི་དབྱངས་ཀྱིས་ཕྱོགས་ཀྱི་གླང་པོ་ལ། །དངོས་སུ་འདི་རྩོམ་འདི་ནི་མ་འོངས་
དུས། །འགྲོ་བ་ཀུན་གྱི་མིག་ཏུ་འགྱུར་རོ་ཞེས། །གསུང་གི་གནང་བ་སྩལ་བའང་ཚད་
མར་བྱེད།།དེ་ནི་མི་རིག་སྨྲ་བའི་ཕུལ་བྱུང་དུ། །མཐོང་ནས་ལྷག་པར་ཚུལ་དེར་དཔྱད་
པ་ན། །ཚད་མ་ཀུན་ལས་བཏུས་པའི་མཆོད་བརྗོད་དོན། །ཚད་མ་གྲུབ་པར་ལུགས་
འབྱུང་ལུགས་ལྡོག་གིས།།རྣམ་གྲོལ་དོན་དུ་གཉེར་ལ་བཅོམ་ལྡན་འདས།།ཚད་མར་
བསྒྲུབས་ཤིང་དེ་ལས་དེ་ཡི་ནི། །བསྟན་པ་ཁོ་ན་ཐར་འདོད་འཇུག་ངོགས་སུ། །ངེས་
པ་གཏིང་ནས་རྙེད་པས་ཐེག་གཉིས་ཀྱི། །ལམ་གྱི་གནད་ཀུན་བསྒྲིལ་བར་རིགས་ལམ་
ནས། །ལེགས་པར་ཐོན་པས་ལྷག་པར་དགའ་བ་རྙེད། །ཚུལ་འདི་བསམས་བཞིན་
འདུན་མ་ལེགས་ནས་གདའ། །བཀའ་དྲིན་ཆེའོ་རྗེ་བཙུན་མཁྱེན་པའི་གཏེར། ཞེས་
11

སོགས་གསུངས་པའི་ཕྱིར་རོ། །དེ་དག་གི་ཉིང་དགོས་ཡོད་དེ། དེ་དག་ལ་ཐོས་
བསམ་སྒོམ་གསུམ་བྱས་པ་ལ་བརྟེན་ནས་ཐོབ་པའི་ཐར་པ་དང་ཐམས་ཅད་མཁྱེན་པ་
ནི།དེ་དག་གི་ཉིང་དགོས་ཡིན་པའི་ཕྱིར།དེ་དག་གི་འབྲེལ་པ་ཡོད་དེ། དེ་དག་གི་
ཉིང་དགོས་དེ་དག་གི་དགོས་པ་ལ། དེ་དེ་དག་གི་བརྗོད་བྱ་ལ། དེ་དེ་དག་ལ།་དེ་རང་
རྩོམ་པ་པོའི་ཐབས་ཤེས་ཁྱད་པར་ཅན་ལ་འབྲེལ་བའི་ཕྱིར། ཁོ་ན་རེ། འདི་རྣམས་
གྲོལ་བ་དོན་གཉེར་ལ་ཉེ་བར་མི་མཁོ་བར་ཐལ།རྟོག་གེའི་བསྟན་བཅོས་ཡིན་པའི་
ཕྱིར།ཞེས་ཟེར་ན་མ་ཁྱབ་སྟེ། རྟོག་གེ་ཡིན་ན་གྲོལ་བ་དོན་གཉེར་ལ་ཉེ་བར་མི་མཁོ་
བས་མ་ཁྱབ་པའི་ཕྱིར་ཏེ།དངོས་པོའི་དེ་ཁོ་ན་ཉིད་དོན་སྤྱི་ཙམ་གྱིས་རྟོགས་པའི་ཚུར་
མཐོང་གི་མཁྱེན་པ་རྣམས་ཀྱང་རྟོག་གེ་ཡིན་པའི་ཕྱིར་ཏེ།དེ་ནི་ལུང་ཅུང་ཟད་ཙམ་ལ་
བརྟེན་ཅིང་སྤོབས་པ་མ་ངེས། །ཤེས་བྱ་ཐམས་ཅད་ལ་མ་ཁྱབ།ཀུན་རྫོབ་ཡུལ་དུ་
བྱེད། སྤོབས་པ་གཏུགས་པས་སྐྱོ་བ་ཅན་ཡིན། བྱིས་པ་སོ་སྐྱེའི་རྒྱུད་ལ་བརྟེན་པ་
ཅན་ཡིན་པའི་ཕྱིར་ཏེ།མདོ་སྡེ་རྒྱན་ལས། རྟོག་གེ་རྟེན་ཅིང་མ་ངེས་ལ། །མ་ཁྱབ་ཀུན་
རྫོབ་སྐྱོ་བ་ཅན། །བྱིས་པ་ལ་ནི་བརྟེན་པར་འདོད། །ཅེས་སོགས་གསུངས་པའི་ཕྱིར།
ཁོ་ན་རེ། རྟོག་གེ་ཡིན་ན་གྲོལ་བ་དོན་གཉེར་ལ་ཉེ་བར་མི་མཁོ་བས་ཁྱབ་པར་ཐལ།
ཚད་མ་ཀུན་བཏུས་ལས།: གང་ཞིག་རྟོག་གེའི་ལམ་ནས་ཆོས་ཉིད་ལ་འཁྲིད་ན། །དེ་
ནི་ཐུབ་པའི་བསྟན་ལས་ཆེས་བསྲིངས་ཉམས་པ་ཡིན། ཞེས་གསུངས་པའི་ཕྱིར་ཞེ་
ན་མ་ཁྱབ་སྟེ།དེ་ནི་མུ་སྟེགས་ཀྱི་རྟོག་གེ་ལ་དགོངས་པའི་ཕྱིར་ཏེ།ཐར་པ་དོན་
གདུལ་བྱ་ཐར་པའི་ལམ་དུ་འཁྲིད་པར་འདོད་པའི་གང་ཟག་གང་ཞིག་གིས།།
གཞན་སྡེས་བརྟགས་པའི་རྟོག་གེའི་ལམ་ནས་ཆོས་རྣམས་ཀྱི་ཆོས་ཉིད་ལ་འཁྲིད་ན་
ལམ་གོལ་བར་ཞུགས་པ་ཡིན་ཏེ། དེ་ནི་ཐུབ་པའི་བསྟན་པ་ལ་ཆེས་རྒྱབ་ཀྱིས་ཕྱོགས་
ནས་རྒྱང་རིང་ཞིང་ཐར་པའི་ལམ་ནས་ཆེས་ཉམས་པ་ཡིན་པའི་ཕྱིར་རོ། །ཞེས་སོགས་
12~

རྒྱལ་ཚབ་ཆོས་རྗེས་བསྟན་ཅིང་། ཀུན་ལས་བཏུས་ཀྱི་རང་འགྲེལ་ལས་ཀྱང་།
སྟེགས་པའི་འདོད་པ་སྙིང་པོ་མེད་པའི་ཕྱིར། དེར་ཞེན་པ་རྣམས་ཟློག་པའི་དོན་དུ་འདི་
བརྩམ་པ་ཡིན་གྱི། འདི་ཙམ་གྱིས་དེ་པའི་བསྟན་པ་ལ་ཞུགས་པའི་དོན་དུ་མ་ཡིན་ཏེ།
དེའི་ཆོས་ནི་རྟོག་གེའི་ཡུལ་མ་ཡིན་པའི་ཕྱིར་རོ། ཞེས་གསུངས་པའི་ཕྱིར།གཞུང་
ས་སངས་རྒྱས་པའི་རྟོག་གེ་གྲོལ་བ་དོན་གཉེར་ལ་ཕན་པར་གསུངས་ལ།ཕྱི་རོལ་
པའི་རྟོག་གེ་གྲོལ་བ་དོན་གཉེར་ལ་མི་ཕན་པར་དམིགས་ཀྱིས་བསལ་ནས་གསུངས་པའི་
ཕྱིར་ཏེ། རང་འགྲེལ་དེའི་མཇུག་ཐོགས་སུ། ལྡོག་པ་ལས་ནི་སྟོན་པའི་ཆོས་ཉིད་
ཐོས་ནས་འབད་པ་མེད་པར་རྟོགས་པར་འགྱུར་ཏེ། བར་དུ་མ་བསྐལ་པའི་ཕྱིར་རོ།
ཞེས་གསུངས་པའི་ཕྱིར། ཁོ་ན་རེ།འདི་དག་གྲོལ་བ་དོན་གཉེར་ལ་ཉེ་བར་མཁོ་བ་མ་
ཡིན་ཏེ། གཏན་ཚིགས་རིག་པ་ཡིན་པའི་ཕྱིར་ཞེ་ན། འགལ་ཁྱབ་ཡིན་ཏེ། .གྲོལ་བ་
དོན་གཉེར་རྣམས་ཀྱིས་རིག་པའི་གནས་ལྔ་ཀ་ལ་མཁས་པར་བྱེད་དགོས་པའི་ཕྱིར་
ཏེ། དེ་ལྟར་མ་བྱས་པར་དེས་རྣམ་མཁྱེན་ཐོབ་པར་བྱེད་མི་ནུས་པའི་ཕྱིར་ཏེ། རྒྱན་
ལས། རིག་པའི་གནས་ལྔ་དག་ལ་བརྩོན་པར་མ་བྱས་ན། །འཕགས་མཆོག་གིས་
ཀྱང་ཐམས་ཅད་མཁྱེན་ཉིད་མི་འགྱུར་ཏེ། །དེ་ལྟ་བས་ན་གཞན་དག་ཚར་གཅོད་རྗེས
བཟུང་དང་། །བདག་ཉིད་ཀུན་ཤེས་བྱ་ཕྱིར་དེ་ལ་དེ་བརྩོན་བྱེད། །ཅེས་གསུངས་པའི་
ཕྱིར།སྒྲ་རིག་པ་དང་གཏན་ཚིགས་རིག་པ་གཉིས་ལ་མཁས་པར་བྱས་པ་ཆོས་ཅན།
དགོས་པ་ཡོད་དེ། སུན་འབྱིན་ལྟར་སྣང་ལ་བརྟེན་ནས་རྒྱལ་བའི་བསྟན་པ་ལ་གནོད་
པར་བྱེད་པའི་མི་རིག་པ་རྣམས་ཚར་གཅོད་པའི་དགོས་པ་ཡོད་པའི་ཕྱིར། བཟོ་རིག་པ་
དང་། གསོ་བ་རིག་པ་ལ་མཁས་པར་བྱས་པ་ཆོས་ཅན། དགོས་པ་ཡོད་དེ། སྐལ་
ལྡན་གྱི་གདུལ་བྱ་རྗེས་སུ་བཟུང་བའི་དགོས་པ་ཡོད་པའི་ཕྱིར། ནང་རིག་པ་སྡེ་སྣོད་
གསུམ་ལ་མཁས་པར་བྱས་པ་ཆོས་ཅན། དགོས་པ་ཡོད་དེ། བདག་ཉིད་ཀྱིས་ཤེས་
13

བྱའི་གནས་ཀུན་ཤེས་པར་བྱས་ཏེ། བསླབ་པ་གསུམ་ཉམས་སུ་བླངས་པའི་སྒོ་ནས་
སེམས་རྒྱུད་འདུལ་བའི་དགོས་པ་ཡོད་པའི་ཕྱིར། ཞེས་པའོ།།གཞན་ཡང་། གཏན་
ཚིགས་རིག་པ་ཡིན་ན་གྲོལ་བ་དོན་གཉེར་ལ་ཉེར་མཁོ་མེད་པས་མ་ཁྱབ་སྟེ།རྒྱལ་
བའི་གསུང་རབ་མཐའ་དག་གཏན་ཚིགས་རིག་པ་ཡིན་པའི་ཕྱིར་ཏེ། རྒྱུ་མཚན་ཡང་
དག་ལ་བརྟེན་ནས་སྟོང་ཉིད་རིག་པའི་ཕྱིར་དུ་གསུངས་པ་ཁོ་ན་ཡིན་པའི་ཕྱིར་ཏེ། གདུལ་
བྱ་རྣམས་ཀྱིས་སྟོང་ཉིད་རིག་པའི་ཕྱིར་དུ་གསུངས་པ་ཁོ་ན་ཡིན་པའི་ཕྱིར་ཏེ།
རྣམས་ནི་དངོས་སམ་བརྒྱུད་པས་སྟོང་པ་ཉིད་ལ་གཞོལ་བ་དང་། འབབ་པ་ཤ་སྟག་
ཡིན་པའི་ཕྱིར། དེ་ལྟར་གསུངས་དགོས་པའི་རྒྱུ་མཚན་ཡོད་དེ། སྟོང་ཉིད་རྟོགས་པའི་
ལྟ་བ་ལ་མ་བརྟེན་པར་སྡུག་བསྔལ་མཐའ་དག་སྤོང་བར་མི་ནུས་པའི་ཕྱིར་ཏེ། སྟོང་ཉིད་
ལ་རྨོངས་པའི་དབང་གིས་འཁོར་བ་སྡུག་བསྔལ་གྱི་རྒྱ་མཚོར་འཁྱམས་པ་ཡིན་པའི་
ཕྱིར་ཏེ། ཡུལ་འཁོར་སྐྱོང་གིས་ཞུས་པའི་མདོ་ལས། སྟོང་པ་ཞི་བ་སྐྱེ་བ་མེད་པའི་
ཚུལ། །མི་ཤེས་པས་ནི་འགྲོ་བ་འཁྱམས་གྱུར་པ། །དེ་དག་ཐུགས་རྗེ་མངའ་བས་
ཐབས་ཚུལ་དང་། །རིགས་པ་བརྒྱ་དག་གིས་ནི་འཛུད་པར་མཛད། །ཅེས་གསུངས་
པའི་ཕྱིར། སྟོང་པ་ཉིད་རྟོགས་པའི་ཐབས་ནི། ཕར་ཕྱིན་དང་པོ་ལྔ་སོགས་ཀྱི་ཉམས་
ལེན་ལ་བྱེད་རིགས་པའི་ཕྱིར་ཏེ། དེ་རྣམས་སྟོང་ཉིད་རྟོགས་པའི་ཤེས་རབ་བསྐྱེད་པའི་
ཐབས་ཡིན་པའི་ཕྱིར་ཏེ། སྤྱོད་འཇུག་ལས། ཡན་ལག་འདི་དག་ཐམས་ཅད་ནི།
ཐུབ་པས་ཤེས་རབ་དོན་དུ་སྩལ། །དེ་ཡི་ཕྱིར་ན་སྡུག་བསྔལ་དག །སྤོང་བར་འདོད་
པས་ཤེས་རབ་བསྐྱེད། །ཅེས་གསུངས་པའི་ཕྱིར་རོ།།ཚད་མ་རྣམ་པ་གཉིས། དབང་
པོའི་མངོན་སུམ་གྱི་རྐྱེན་གསུམ། རྗེས་དཔག་གི་རྟེན་རྟགས་ཡང་དག་ལ་སོགས་པ་
རྒྱལ་བའི་གསུང་རབ་ལས་གསུངས་པའི་རྒྱུ་མཚན་ཡོད་དེ། །དེ་ལྟའི་དངོས་སྟོན་
བསྟོད་པ་ནི། །དེ་ཡི་བསྟན་པ་ཉིད་ལས་ནི། །ཚད་མའི་དེ་ཉིད་གྲུབ་དོན་ཏེ། །རྗེས་སུ་
14

དཔག་པའང་མ་ཟློག་ཕྱིར། །ཅུང་ཟད་སྐྱེ་བའི་བདག་ཉིད་ཅན།།གང་དེ་ཐམས་ཅད་
འགག་ཆོས་ཅན། །ཞེས་སོགས་རྣམ་པ་དུ་མར་ནི། །འདི་ཡི་སྦྱོར་བའང་མཐོང་ཕྱིར་
རོ། །ཞེས་སོགས་གསུངས་པའི་ཕྱིར། རྒྱས་པར་ནི་འོག་ནས་འཆད་དོ། །ཁོ་ན་རེ།
ཇོ་བོས་མཛད་པའི་བདེན་གཉིས་ལས། །མངོན་སུམ་རྗེས་དཔག་དགོས་པ་མེད། །
མུ་སྟེགས་རྩོད་པ་ཟློག་པའི་ཕྱིར། །མཁས་པ་རྣམས་ཀྱིས་བྱས་པ་ཡིན། །ཞེས་
གསུངས་པ་དང་འགལ་ལོ་སྙམ་ན། མི་འགལ་ཏེ། རྐང་པ་དང་པོ་ཕྱོགས་སྔ་མ་དང་།
ཕྱི་མ་གཉིས་རང་གཞུང་རྣམ་དག་ཡིན་པའི་ཕྱིར་ཏེ།དེ་ལྟར་དུ་ཀུན་མཁྱེན་གཉིས་པ་
གྲོ་ལུང་པ་བློ་གྲོས་འབྱུང་གནས་ཀྱིས་གསུངས་པའི་ཕྱིར་རོ། ཁོ་ན་རེ། འདི་དག་
གཙོ་བོར་གྲོལ་བ་དོན་གཉེར་ལ་ཉེ་བར་མི་མཁོ་བ་ཡིན་ནོ་ཞེ་ན། དེ་ཡང་མི་རིགས་
ཏེ། གང་ཟག་གི་བདག་ཏུ་འཛིན་པ་འཁོར་བའི་རྩ་བ་དང་། བདག་མེད་མངོན་སུམ་དུ་
རྟོགས་པའི་ཤེས་རབ་དེའི་གཉེན་པོར་དངོས་སུ་བསྟན་པའི་སྒོ་ནས་བླང་དོར་གྱི་གནས་
ལུགས་ཕྱིན་ཅི་མ་ལོག་པར་བསྟན་པའི་ཕྱིར་ཏེ། ཉེས་པ་རྣམ་པ་ཐམས་ཅད་དག །
འཇིག་ཚོགས་ལྟ་ལས་སྐྱེས་པ་ཡིན།།ཞེས་སོགས་དང་།སྟོང་ཉིད་ལྟ་བས་གྲོལ་གྱུར་
གྱི།།ཞེས་སོགས་རྒྱ་ཆེར་གསུངས་པའི་ཕྱིར། །གཞན་ཡང་།ཕྱོགས་གླང་ཡབ་སྲས་
རྣམས་གྲོལ་བ་དོན་གཉེར་གྱི་ཡོངས་འཛིན་དུ་མི་རིག་པར་ཐལ། སྡེ་བདུན་མདོ་དང་
བཅས་པ་གཞན་དོན་སྒྲིབ་པའི་ཐབས་རྣམ་དག་མ་ཡིན་པའི་ཕྱིར། གཞན་ཡང་། བདེན་
བཞིའི་ཆོས་འཁོར་དང་། ལེགས་པར་རྣམ་པར་ཕྱེ་བའི་ཆོས་འཁོར་ཀྱང་གྲོལ་བ་དོན་
གཉེར་ལ་ཉེ་བར་མི་མཁོ་བར་ཐལ། སྡེ་བདུན་དེའི་ཕྱིར། དེས་ན་འདི་དག་ཆོས་ཅན།
གྲོལ་བ་དོན་གཉེར་ལ་ཉེ་བར་མཁོ་བའི་རྒྱུ་མཚན་ཡོད་དེ། བདག་མེད་རྣམ་པ་གཉིས་
མངོན་སུམ་གྱིས་རྟོགས་པའི་ལྷག་པ་ཤེས་རབ་ཀྱི་བསླབ་པ་བརྗོད་བྱའི་གཙོ་བོར་བྱེ
པའི་བསྟན་བཅོས་རྣམ་དག་ཡིན་པའི་ཕྱིར། རིགས་ཚོགས་དྲུག་ལ་སོགས་པའི་
15

བསྟན་བཅོས་བཞིན་ནོ། གདོན་གྱིས་ཐེབས་པའི་ནད་པ་རྣམས། །སྨན་དང་སྨན་པ་
དགྲ་རུ་འཛིན། །རྨོངས་པས་བྲན་དུ་བཟུང་བ་རྣམས། །གདམས་པའི་མཆོག་འདི་
དགྲ་རུ་འཛིན། ༈།གཉིས་པ་ནི། ཡུལ་ཁྱད་པར་ཅན་ལ་བསྟོད་ནས་སྐྱབས་སུ་འགྲོ་
བའི་འི་ཚུལ་བསྟན་པའི་ཕྱིར། རྟོག་པའི་དྲ་བ་རྣམས་བསལ་ཅིང་། །ཞེས་སོགས་
གསུངས། སློབ་དཔོན་གྱིས་བསྟན་བཅོས་རྩོམ་པའི་ཐོག་མར་ཕུན་ཚོགས་གསུམ་
མངའ་བའི་སངས་རྒྱས་བཅོམ་ལྡན་འདས་ལ་བསྟོད་ཕྱག་མཛད་པ་ཆོས་ཅན། དགོས་
པ་ཡོད་དེ། རང་ཉིད་སྐྱེས་བུ་དམ་པའི་སྤྱོད་པ་དང་མཐུན་པར་བསྟན་པ། རང་གཞན་
གྱི་བསོད་ནམས་འཕེལ་བ། བསྟན་བཅོས་རྩོམ་པའི་བར་ཆད་ཞི་བ། མཐར་ཐར་པ་
དང་ཐམས་ཅད་མཁྱེན་པ་ཐོབ་པ་སོགས་ཀྱི་དགོས་པ་ཡོད་པའི་ཕྱིར་ཏེ། ཤཱཀྱ་བློའི་
འགྲེལ་བཤད་ལས། ཡ་རབས་དག་ནི་ཕལ་ཆེར་བསྟན་བཅོས་རྩོམ་པའི་ཐོག་མར་
རང་ཉིད་འདོད་པའི་ལྷ་ལ་ཕྱག་བྱས་སོ།དེ་བས་ན་སློབ་དཔོན་འདི་ཡང་བདག་ཉིད་
དམ་པ་རྣམས་དང་སྤྱོད་པ་མཐུན་པར་བསྟན་པར་བྱ་བ་དང་། ཁྱར་པར་དུ་འཕགས་
པའི་ལྷ་ལ་བསྟོད་པས་བསོད་ནམས་འཕེལ་ལ། བསོད་ནམས་འཕེལ་བ་ལས་ཀྱང་
བསྟན་བཅོས་གེགས་མེད་པར་མཐར་ཕྱིན་པ་དང་། འཆད་པར་བྱེད་པ་དང་། །ཉན་
པར་བྱེད་པ་རྣམས་སྔར་བསྟོད་ནས་ཞུགས་པ་ལས་བསོད་ནམས་སྐྱེ་བའི་ཕྱིར།གཞན་
གྱི་དོན་གཟིགས་ནས། རྟོག་པའི་དྲ་བ་རྣམས་བསལ་ཅིང་། ་ཞེས་བྱ་བ་ལ་སོགས་པ་
ཁྱད་པར་དུ་འཕགས་པའི་ལྷ་ལ་མཆོད་པར་བརྗོད་པ་བརྩམས་སོ། ཞེས་གསུངས་
པའི་ཕྱིར། འོ་ན་བཅོམ་ལྡན་འདས་ལ་ཕུན་ཚོགས་གསུམ་ཇི་ལྟར་མངའ་ཞེ་ན། དེ་
ཆོས་ཅན། ་ཕུན་ཚོགས་གསུམ་མངའ་སྟེ། རང་དོན་ཕུན་ཚོགས།གཞན་དོན་ཕུན་
ཚོགས། འཕྲིན་ལས་ཕུན་ཚོགས་གསུམ་མངའ་བའི་ཕྱིར། དང་པོ་གྲུབ་སྟེ། སྤངས་
རྟོགས་མཐར་ཕྱིན་པའི་གང་ཟག་ཡིན་པའི་ཕྱིར། ”སྤངས་པ་ཕུན་ཚོགས་མངའ་སྟེ།
~16~

བདག་གཉིས་སུ་འཛིན་པའི་རྣམ་པར་རྟོག་པའི་དྲ་བ་བག་ཆགས་དང་བཅས་པ་དྲུང་
ཕྱུང་བའི་ཚུལ་གྱིས་སྤངས་པའི་ཕྱིར། བདག་འཛིན་གཉིས་པོ་དེ་ལ་དྲ་བ་ཞེས་བརྗོད་
པའི་རྒྱུ་མཚན་ཡོད་དེ། ལུས་ཅན་འཁོར་བའི་གནས་སུ་འཆིང་བས་དེ་ལྟར་བརྗོད་
པའི་ཕྱིར། དཔེར་ན་དྲ་བས་རྩྭ་དང་སྦ་སྤུར་ལ་སོགས་པ་འཛིན་པ་ལྟར་རོ། འདིས་
བདག་འཛིན་གཉིས་འཁོར་བའི་རྩ་བར་བསྟན་ཏེ། ཤཱཀྱའི་འགྲེལ་པར། རྟོག་པ་ནི་
སེམས་དང་སེམས་ལས་བྱུང་བ་ཁམས་གསུམ་པ་བདག་དང་བདག་གི་བ་ལ་སོགས་
པའི་རྣམ་པར་ཞུགས་པ་དང་། གཟུང་བ་དང་འཛིན་པའི་རྣམ་པར་ཞུགས་པ་རྣམས་
སོ། །དེ་ཉིད་དྲ་བ་སྟེ་འཆིང་བའི་བདག་ཉིད་ཡིན་པའི་ཕྱིར་རོ། སྐུ་གང་དག་ལ་དེ་རྣམ་
པར་བསལ་ཅིང་བག་ཆགས་དང་བཅས་ཏེ་སླར་མི་སྐྱེ་བའི་ཆོས་ཉིད་དུ་བྱས་པ་དེ་དག་
ལ་དེ་སྐད་ཅེས་བྱའོ། འདིས་སྒྲིབ་པ་སྤངས་པའི་ཁྱད་པར་བཤད་དོ། ཞེས་གསུངས་
པའི་ཕྱིར། འཁོར་བ་སྤངས་ན་འཁོར་བའི་རྩ་བ་མཐར་ཐུག་སྤངས་པས་མ་ཁྱབ་སྟེ། ཆོས་
ཀྱི་བདག་འཛིན་འཁོར་བའི་རྩ་བ་མཐར་ཐུག་ཡིན་པའི་ཕྱིར། ཞེས་དྲང་ངེས་རྣམ་འབྱེད་
ལས་རྣམ་རིག་པའི་སྐབས་སུ་གསུངས་པ་དང་མཐུན་ནོ། དེ་ཆོས་ཅན། རྟོགས་པ་
ཕུན་ཚོགས་མངའ་སྟེ། ཟབ་པ་ཇི་ལྟ་བ་མཁྱེན་པའི་རྣམ་མཁྱེན་དང༌། རྒྱ་ཆེ་བ་ཇི་སྙེད་
པ་མཁྱེན་པའི་རྣམ་མཁྱེན་བརྙེས་པའི་སྐུ་ཡིན་པའི་ཕྱིར། ཇི་ལྟ་བ་མཁྱེན་པའི་རྣམ་
མཁྱེན་དེ་ལ་ཟབ་པ་ཞེས་བརྗོད་པའི་རྒྱུ་མཚན་ཡོད་དེ། གཉིས་སྟོང་གི་དེ་ཁོ་ན་ཉིད་
ཟབ་མོ་ཡིན་པའི་ཕྱིར་ཏེ། དེ་ནི་ཉན་རང་དགྲ་བཅོམ་པ་རྣམས་ཀྱིས་ཀྱང་མངོན་སུམ་
གྱི་སྤྱོད་ཡུལ་དུ་མ་གྱུར་པ་ཡིན་པའི་ཕྱིར། འདི་འཐད་དེ། ཤཱཀྱ་བློས། ཉན་ཐོས་དང་
རང་སངས་རྒྱས་ལ་སོགས་པའི་ཡུལ་མ་ཡིན་པས་ཟབ་པ་དང་། ཞེས་གསུངས་པའི་
ཕྱིར། ཇི་སྙེད་པ་མཁྱེན་པའི་རྣམ་མཁྱེན་ལ་རྒྱ་ཆེ་བ་ཞེས་བརྗོད་པའི་རྒྱུ་མཚན་ཡོད་
དེ། ཤེས་བྱ་ཇི་སྙེད་པ་རྣམས་ནི་རྒྱ་ཆེ་བའི་ཕྱིར། དེ་སྐད་དུའང་། ཤཱཀྱས། ཤེས་བྱ་
17.

མཐའ་དག་དང་། སེམས་ཅན་གྱི་དོན་མཐའ་དག་ལ་ཁྱབ་པའི་རྒྱ་ཆེ་བ། ཞེས་གསུངས་
པའི་ཕྱིར་རོ།དེ་ཆོས་ཅན། གཞན་དོན་ཕུན་ཚོགས་མངའ་སྟེ། གཟུགས་སྐུ་རྣམ་པ་
གཉིས་མངའ་བའི་གང་ཟག་ཡིན་པའི་ཕྱིར གཟུགས་སྐུ་རྣམ་པ་གཉིས་ལ་གཞན་
དོན་ཕུན་ཚོགས་ཞེས་བརྗོད་པའི་རྒྱུ་མཚན་ཡོད་དེ། དེ་གཉིས་གཞན་དོན་ཕུན་
ཚོགས་བྱེད་པ་པོ་ཡིན་པས་དེ་ལྟར་བརྗོད་པའི་ཕྱིར། དེ་ཆོས་ཅན། འཕྲིན་ལས་ཕུན་
ཚོགས་མངའ་སྟེ། འབད་རྩོལ་མེད་པར་སྐལ་ལྡན་གྱི་གདུལ་བྱ་ལ་དམ་པའི་ཆོས་སྟོན་
པའི་གསུང་གི་འོད་ཟེར་འཕྲོས་པས་མངོན་མཐོ་དང་ངེས་ལེགས་ལ་འགོད་པར་མཛད་
པའི་ཕྱིར།།རྒྱལ་བའི་གསུང་ལ་འོད་ཟེར་ཞེས་བརྗོད་པའི་རྒྱུ་མཚན་ཡོད་དེ། ཉི་མའི་
འོད་དང་འདྲ་བས་དེ་ལྟར་བརྗོད་པའི་ཕྱིར། དེ་ལས་ཁྱད་པར་འཕགས་ཏེ།འདིས་མ་
རིག་པའི་མུན་པ་སེལ་བར་མཛད་པའི་ཕྱིར།འོ་ན་སྐུ་གསུམ་འཕྲིན་ལས་དང་བཅས་
པའི་ངོ་བོ་གང་ཞེ་ན། དག་པ་གཉིས་དང་ལྡན་པའི་དབྱིངས་མཐར་ཐུག ངོ་བོ་ཉིད་
སྐུའི་མཚན་ཉིད། སྒྲིབ་གཉིས་སྤངས་པའི་འགོག་བདེན་ལྟ་བུའོ། གནས་གྱུར་མཐར་
ཕྱིན་པའི་ཡེ་ཤེས། རྟོགས་ཡེ་ཆོས་སྐུའི་མཚན་ཉིད། སངས་རྒྱས་འཕགས་པའི་
ཐུགས་རྒྱུད་ཀྱི་མཁྱེན་པ་དང་། བརྩེ་བ་ལྟ་བུའོ།:ངེས་པ་ལྔ་ལྡན་གྱི་གཟུགས་སྐུ་
མཐར་ཐུག ལོངས་སྤྱོད་རྫོགས་སྐུའི་མཚན་ཉིད། རྒྱལ་བ་རྡོ་རྗེ་འཆང་ལྟ་བུའོ། ངེས་
པ་ལྔ་ནི། གནས་ངེས་པ་འོག་མིན་སྟུག་པོ་བཀོད་པ་ཁོ་ནར་བཞུགས་པ། འཁོར་ངེས་
པ་བྱང་སེམས་འཕགས་པ་ཤ་སྟག་གིས་བསྐོར་བ། ཆོས་ངེས་པ་ཐེག་ཆེན་གྱི་ཆོས་
འབའ་ཞིག་གསུངས་པ། སྐུ་ངེས་པ་མཚན་དཔེ་གསལ་རྫོགས་ཀྱིས་སྤྲས་པ། དུས་
ངེས་པ་འཁོར་བ་ཇི་སྲིད་མ་སྟོང་གི་བར་དུ་བཞུགས་པའོ། ངེས་པ་ལྔ་དང་མི་ལྡན་
པའི་གཟུགས་སྐུ་མཐར་ཐུག་སྤྲུལ་སྐུའི་མཚན་ཉིད།དབྱེ་ན། བཟོ་བོ་སྤྲུལ་སྐུ། སྐྱེ་
བ་སྤྲུལ་སྐུ། མཆོག་གི་སྤྲུལ་སྐུ་དང་གསུམ། དང་པོ་ནི། དྲི་ཟའི་རྒྱལ་པོ་རབ་དགའ་
18~

འདུལ་བའི་ཕྱིར་དེའི་པི་ཝང་ལེན་པའི་གཟུགས་སུ་སྤྲུལ་པའི་དེ་བཞིན་གཤེགས་པ་
ལྟ་བུ། གཉིས་པ་ནི། བྱ་དང་རི་དྭགས་ལ་སོགས་པར་སྤྲུལ་པའི་དེ་བཞིན་གཤེགས་
པ་ལྟ་བུ། གསུམ་པ་ནི། བདག་ཅག་གི་སྟོན་པ་མཉམ་མེད་ཤཱཀྱ་ཐུབ་པ་ལྟ་བུའོ།
རྟོགས་ཡེ་ཆོས་སྐུ་ལ་བརྟེན་ནས་ཐོབ་པའི་རྣམ་དཀར་གྱི་ཡོན་ཏན།” སངས་རྒྱས་ཀྱི་
འཕྲིན་ལས་ཀྱི་མཚན་ཉིད། དབྱེ་ན། ཞི་རྒྱས་དབང་དྲག་གི་འཕྲིན་ལས་རྣམ་པ་བཞི།
སྐུ་གསུང་ཐུགས་ཀྱི་འཕྲིན་ལས་རྣམ་པ་གསུམ་སོགས་ཡོད། ཚིགས་སུ་བཅད་པ་འདི་
ནི་བསྟན་བཅོས་འདིའི་ལུས་རྣམ་བཞག་ཡིན་ཏེ།འདིས་བསྟན་བཅོས་འདིའི་བརྗོད་བྱའི་
དོན་གྱི་ལུས་རྣམ་བཞག་བསྟན་པའི་ཕྱིར་ཏེ།རྟོག་གེའི་ཚིག་དོན་བརྒྱད་རྫོགས་པར་
བསྟན་པའི་ཕྱིར་ཏེ།སྐུ་བཞི་མཛད་པ་འཕྲིན་ལས་དང་བཅས་པ་བསྟན་པའི་ཕྱིར། འདིས་
བསྟན་པ་ལ་འཇུག་པའི་སྒོ་དམ་པ་སྐྱབས་སུ་འགྲོ་བ་ཡང་བསྟན་ཏེ། སངས་རྒྱས་དཀོན་
ཆོག་དང་ཆོས་དཀོན་མཆོག་སྐྱབས་ཡུལ་དུ་དངོས་སུ་བསྟན། དགེ་འདུན་དཀོན་
མཆོག་སྐྱབས་ཡུལ་དུ་དོན་གྱིས་བསྟན་པའི་ཕྱིར། འདིས་སྐྱབས་སུ་འགྲོ་བའི་ཚུལ་
བསྟན་པ་ཆོས་ཅན། དགོས་པ་ཡོད་དེ། ཐོས་བསམ་ལ་འཇུག་པའི་ཐོག་མར་དཀོན་
མཆོག་གསུམ་ལ་སྐྱབས་སུ་འགྲོ་དགོས་ཞེས་རྟོགས་པའི་དགོས་པ་ཡོད་པའི་ཕྱིར། དཀོན་
མཆོག་ལ་སྐྱབས་སུ་སོང་བ་ཆོས་ཅན། དགོས་པ་ཡོད་དེ། ཐོས་བསམ་སོགས་
མཐར་ཕྱིན་པར་འགྱུར་བ་དང་། འགལ་རྐྱེན་ཐམས་ཅད་ཞི་བ་སོགས་ཀྱི་དགོས་པ་
ཡོད་པའི་ཕྱིར།དཀོན་མཆོག་ལ་སྐྱབས་སུ་སོང་བས་ཐོས་བསམ་སོགས་མཐར་
ཕྱིན་པར་འགྱུར་ཏེ། དེ་ལ་བརྟེན་ནས་མཐུན་རྐྱེན་ཐམས་ཅད་ཚང་ཞིང་འགལ་རྐྱེན་
ཐམས་ཅད་ཞི་བར་འགྱུར་བའི་ཕྱིར།ཁོ་ན་རེ།ངག་འདི་ལ་བརྟེན་ནས་གདུལ་བྱ་བསྟན་
བཅོས་ལ་ཐོས་བསམ་གྱིས་འཇུག་པར་འགྱུར་བར་ཐལ།ངག་འདི་ལ་བརྟེན་ནས་གདུལ་
བྱས་ཐར་པ་ཐོབ་པར་འགྱུར་བའི་ཕྱིར།ཁྱབ་སྟེ།བསྟན་བཅོས་ལ་བརྟེན་ནས་ཐར་པ་
19

་་ལ་བསྟན་བཅོས་ལ་ཐོས་བསམ་གྱིས་འཇུག་དགོས་པའི་ཕྱིར། རྩ་བར་འདོད་
ན། བསྟན་བཅོས་ལ་ཐོས་བསམ་གྱིས་འཇུག་པའི་ཆེད་དུ་དགོས་འབྲེལ་གྱི་ངག་སྨོས་
དོན་མེད་པར་ཐལ། འདོད་པའི་ཕྱིར་ཞེ་ན། 'མྱུ་གུ་སྐྱེད་པ་ལ་ས་བོན་དོན་མེད་པར་
ཐལ། ཆུ་ལུད་ལ་བརྟེན་ནས་མྱུ་གུ་སྐྱེ་བའི་ཕྱིར། ཁྱབ་པ་ཁས།ཁོ་ན་རེ།སྐྱོན་མེད་དེ།
ཆུ་ལུད་རྣམས་ནི་མྱུ་གུའི་ལྷན་ཅིག་བྱེད་རྐྱེན་ཡིན་ལ། ས་བོན་ནི་དེའི་རྒྱུའི་གཙོ་བོ་
ཡིན་པའི་ཕྱིར་ཞེ་ན། ཁོ་བོ་ཅག་ལའང་སྐྱོན་མེད་དེ། ངག་འདི་ནི་བསྟན་བཅོས་ལ་
ཐོས་བསམ་གྱིས་འཇུག་པའི་ལྷན་ཅིག་བྱེད་རྐྱེན་ཙམ་ཡིན་ལ། དགོས་འབྲེལ་གྱི་
ངག་ནི་བསྟན་བཅོས་ལ་ཐོས་བསམ་གྱིས་འཇུག་པའི་རྒྱུའི་གཙོ་བོ་ཡིན་པའི་ཕྱིར།
ན་རེ། ཐོས་བསམ་གྱིས་འཇུག་པའི་ཕྱིར་དུ་དགོས་འབྲེལ་གྱི་ངག་དེ་དོན་མེད་པར་
ཐལ། མཆོད་བརྗོད་ཀྱི་ངག་འདི་ཁོ་ན་ལས་ཐོས་བསམ་གྱིས་འཇུག་པའི་ཕྱིར་ཞེ་ན།
མྱུ་གུ་སྐྱེད་པ་ལ་ས་བོན་དོན་མེད་པར་ཐལ། ཆུ་ལུད་ཁོ་ནས་མྱུ་གུ་སྐྱེད་པའི་ཕྱིར།
རྟགས་མ་གྲུབ་ཅེ་ན། སྔ་མ་ལའང་མཚོན་ནོ། ཐོག་མེད་དུས་ཀྱི་དྲིན་ཅན་ཕ་མ་རྣམས། །
བཟོད་དཀའ་ངན་འགྲོའི་འཇིགས་པ་མཐོང་བའི་ཚེ། །བསླུ་བ་མེད་པའི་སྐྱབས་གནས་
དཀོན་མཆོག་ལ། ། བློ་ལྟོས་སྙིང་ནས་འཆའ་བར་བྱིན་གྱིས་རློབས། །འོ་ན་རྟོག་ལྡན་
གྱི་བྱ་བ་ལ་རྒྱུ་མཚན་དང་དགོས་པ་ཡོད་པས་ཁྱབ་པས། ཡུལ་ཁྱད་པར་ཅན་ལ་བསྟོད་
ཕྱག་བྱས་ནས་བྱ་བ་ཅི་ཞིག་རྩོམ་པར་བྱེད་ཅེ་ན། ཀུན་བཏུས་ཀྱི་རྣམ་འགྲེལ་དུ་གྱུར་
པའི་བསྟན་བཅོས་འདི་ཉིད་རྩོམ་པ་ལ་འཇུག་ཅེས་ཁོང་ནས་དྲངས་སོ། ཁོ་ན་རེ།
རིགས་ཏེ། འདིར་དགོས་སོགས་ཆོས་བཞི།རྩོམ་པའི་རྒྱུ་རྐྱེན་ཕུན་ཚོགས་སྣོད་དང་
སྣོད་མིན་གྱི་ཁྱད་པར་རྣམ་གཞག་ཏུ་མེད་པའི་ཕྱིར་ཅེ་ན། ༈ །ལན་བསྟན་པའི་ཕྱིར།
སྐྱེ་བོ་ཕལ་ཆེར་ཞེས་སོགས་གསུངས་པའི་ཕྱིར། འགྲེལ་བཤད་ཤཱ ཀྱ་ལས། བསྟན་
བཅོས་རྣམ་འགྲེལ་ཞེས་བྱ་བ་འདི་ལེན་པར་བྱེད་པ་ནི་མཁས་པ་དག་ཀྱང་ཡོད་པ་ཁོ་ན་
༧-20~

ཡིན་མོད་ཀྱི། འོན་ཀྱང་ཉན་པ་པོའི་སྐྱོན་མང་བས་ཕན་པ་ཡོད་བཞིན་དུ་ཡང་མེད་
པ་སྐད་དུ་བྱས་ནས་ལེགས་པར་བཤད་པ་ལ་གོམས་པས་དགོས་པའི་སེམས་ཁོ་
ན་བསྟན་བཅོས་རྩོམ་པའི་རྒྱུ་ཡིན་པར་བསྟན་པར་བྱ་བ་དང་།དོན་ཆེན་པོ་ལས་ཉམས་
པར་འགྱུར་བའི་རྒྱུའི་ཉེས་པ་འདི་ནི་དོར་བར་རིགས་སོ་ཞེས་བྱ་བར་འདི་ཡང་ཚིག་ཟུར་
ས་བསྟན་པའི་ཕྱིར་ཚིགས་སུ་བཅད་པ་གཉིས་པ་སྐྱེ་བོ་ཕལ་ཆེར་ཞེས་བྱ་བ་ལ་
སོགས་པ་སྨོས་སོ། ཞེས་གསུངས། བསྟན་བཅོས་འདི་ཆོས་ཅན། དགོས་སོགས་
ཆོས་བཞི་དང་ལྡན་ཏེ།སྔར་གོང་དུ་བསྟན་ཟིན་པ་དེའི་ཕྱིར།རྩོམ་པའི་རྒྱུ་རྐྱེན་ཕུན་
ཚོགས་དང་ལྡན་ཏེ། དཔལ་ཆོས་ཀྱི་གྲགས་པའི་ཐུགས་རྒྱུད་ཀྱི་ཐབས་ཤེས་ཁྱད་
པར་ཅན་ལ་བརྟེན་ནས་བརྩམས་པའི་ཕྱིར་ཏེ། སྐྱེ་བོ་ཕལ་ཆེར་ཞེས་སོགས་ཀྱིས་སྙིང་རྗེ་
བསྟན་བཅོས་རྩོམ་པའི་རྒྱུར་བསྟན།སེམས་ནི་ཡུན་རིང་ལེགས་བཤད་ཅེས་སོགས་
ཀྱིས་ཤེས་རབ་དེའི་རྒྱུར་བསྟན་པའི་ཕྱིར། སྣོད་དང་སྣོད་མིན་གྱི་ཁྱད་པར་བཞག་ཏུ་
ཡོད་དེ། སྐྱོན་བཞི་ལྡན་གྱི་ཉན་པ་པོ་རྣམས་ལ་དངོས་སུ་བཤད་བྱ་མིན་ཡང་། མཚན་
ཉིད་གསུམ་ལྡན་གྱི་ཉན་པ་པོ་རྣམས་ལ་དངོས་སུ་བཤད་བྱ་ཡིན་པའི་ཕྱིར།དང་པོ་
གྲུབ་སྟེ། བཞི་བརྒྱ་པ་ལས། འཇིག་རྟེན་ཡོངས་སུ་མི་ཤེས་གང་། །དེ་ནི་ཐུབ་པའི་ལྟ་
བུར་མངོན། ཞེས་གསུངས་པ་ལྟར། སྣོད་མིན་ལ་ཆོས་དངོས་སུ་བཤད་ན། དེ་ས་
ཚིག་མི་ཟིན།དོན་མི་གོརྒྱུད་ལ་མ་སྐྱེས་པ་རྣམས། ཆོས་དང་ཆོས་སྨྲ་བ་པོ་ཁོ་ནའི་
སྐྱོན་དུ་གོ་བར་འགྱུར་བའི་ཕྱིར་ཏེ།དེ་ལ་ནི་ཆོས་དེ་རྣམས་ཀྱི་ཡོན་ཏན་ཡང་རྣམ་པ་
གཞན་དུ་སྐྱོན་དུ་སྣང་བར་འགྱུར་བའི་ཕྱིར་ཏེ། རིན་ཆེན་ཕྲེང་བ་ལས།འཇིག་རྟེན་
མཐའ་དང་ལྡན་ནམ་ཞེས། ཞུས་ན་རྒྱལ་བ་མི་གསུངས་བཞུགས། །གང་ཕྱིར་དེ་ལྟར་
ཟབ་པའི་ཆོས། །སྣོད་མིན་འགྲོ་ལ་མི་གསུང་བ། །དེ་ཡི་ཕྱིར་ན་མཁས་རྣམས་ཀྱིས། །
ཀུན་མཁྱེན་ཐམས་ཅད་མཁྱེན་པར་ཤེས། །ཞེས་གསུངས་པའི་ཕྱིར། །རྩ་རྟགས་
21

གཉིས་པ་གྲུབ་སྟེ། བཞི་བརྒྱ་པར།གཟུར་གནས་བློ་ལྡན་དོན་གཉེར་བའི། །ཉན་པོ་
སྣོད་ཅེས་བྱ་བར་བརྗོད། །སྨྲ་པོ་ཡོན་ཏན་རྣམས་གཞན་དུ། །མི་འགྱུར་ཞེས་གསུངས་པ་
རང་གི་ཡོན་ཏན་རྣམས་ཆོས་དང་ཆོས་སྨྲ་བ་པོའི་འཕྲིན་ལས་སུ་གོ་བའི་སྒོ་
ནས་དེ་རྣམས་ལ་དད་གུས་ལྷག་པར་འཕེལ་ཏེ།ཡོན་ཏན་རྣམས་དེ་ཁོ་ན་ལྟར་སྣང་
བར་འགྱུར་བའི་ཕྱིར་རོ།:བསྟན་བཅོས་འདི་གཞན་ལ་མི་ཕན་པ་ལྟར་བཤད་པའི་རྒྱུ་
མཚན་དང་དགོས་པ་ཇི་ལྟ་བུ་ཞེ་ན། དེའི་རྒྱུ་མཚན་ཡོད་དེ།ཉན་པ་པོ་ཕལ་ཆེར་སྣོད་
ཀྱི་སྐྱོན་བཞི་དང་ལྡན་པས་དེ་ལྟར་བཤད་པའི་ཕྱིར། འོ་ན་སྣོད་ཀྱི་སྐྱོན་བཞི་པོ་དེ་གང་
ཞེ་ན། འགྲེལ་བཤད་ཤཱཀྱས། འདིར་ཉན་པ་པོའི་སྐྱོན་རྣམ་པ་བཞི་བསྟན་ཏེ། ཤེས་
རབ་ངན་པ་ཉིད་དང་། མི་ཤེས་པ་ཉིད་དང་། དོན་དུ་མི་གཉེར་བ་ཉིད་དང་། གཟུ་
བོར་མི་གནས་པ་ཉིད་དོ། ཞེས་གསུངས་པ་ལྟར་རོ། འདིས་གཞན་ལ་མི་ཕན་པ་ལྟ་
བུར་བཤད་པ་ལ་དགོས་པ་ཡོད་དེ། སྙིང་རྗེ་ཆེན་པོ་བསྟན་བཅོས་རྩོམ་པའི་རྒྱུར་བསྟན་
པའི་སྒོ་ནས།སློབ་དཔོན་ཕྱོགས་ཀྱི་གླང་པོ་སོགས་ལ་སྡང་བ་ཟློག་པ་དང་། གུས་པ་
སྐྱེད་པའི་ཕྱིར་དང་། འདི་ཉིད་ཉན་པར་འདོད་པས་སྣོད་ཀྱི་སྐྱོན་འདི་བཞི་དང་བྲལ་
ཞིང་། མཚན་ཉིད་གསུམ་དང་ལྡན་པར་བྱ་དགོས་སོ། ཞེས་རྟོགས་པའི་དགོས་པ་
ཡོད་པའི་ཕྱིར་ཏེ།རྣམ་ངེས་ལས།གང་ལ་འཕགས་པ་ཉིད་བྱོན་རྗེས་བཟུང་དེ་ནི་
དཔལ་ལྡན་དྲི་མེད་བློ་མངའ་སྟེ།།འཇིག་རྟེན་བློ་གྲོས་བླུན་པོ་འདིས་ནི་དེ་ཚིག་བརླིང་
བས་གསལ་བར་མི་ཤེས་པས།།ཉེར་བརྟེན་འཇིག་རྟེན་རྒྱས་མཛད་དེ་ལ་རྨོངས་པས་
ཅུང་ཟད་དམོད་བགྱིས་ནའང་། །དོན་མིན་སྐྱེ་བར་འགྱུར་བ་ཡིན་པས་བརྩེ་བས་དེ་ཡི་
ལུགས་ནི་གསལ་བར་བྱ།།ཞེས་གསུངས་པའི་ཕྱིར།འོ་ན་དངོས་བསྟན་གྱི་དབང་དུ་
བྱས་ན། སློབ་དཔོན་ཆོས་གྲགས་ཆོས་ཅན། རྣམ་འགྲེལ་བརྩན
ཡོད་དེ།རང་ཉིད་ལེགས་བཤད་ལ་གོམས་པ་འཕེལ་བའི་ཆེད་ཡིན་པའི་ཕྱིར།གཞན་
༤22

དོན་ཁོ་ནའི་ཆེད་དུ་མི་རྩོམ་པའི་རྒྱུ་མཚན་ཡོད་དེ། སྐྱེ་བོ་ཕལ་ཆེར་ལེགས་བཤད་
རྟོགས་པའི་མཐུན་རྐྱེན་དང་བྲལ་ཞིང་། འགལ་རྐྱེན་གྱིས་ཟིན་པའི་ཕྱིར། འདི་ནི་སྒྲ་ཇི་
བཞིན་པ་མ་ཡིན་པའོ། ཤུགས་བསྟན་ནམ་དོན་ཐོབ་ཀྱིས་དབང་དུ་བྱས་ན། དེ་
ཆོས་ཅན།རྣམ་འགྲེལ་འདི་བརྩམས་པ་ལ་དགོས་པ་ཡོད་དེ།གཞན་གྱི་སྡུག་བསྔལ་
གཞོམ་པར་བཞེད་ནས་རྩོམ་པའི་ཕྱིར། དེས་ན་དཀོན་མཆོག་གསུམ་ལ་སྐྱབས་སུ་
སོང་བའི་རྗེས་སུ་ཐོས་བསམ་ལ་འཇུག་པའི་ཕྱིར། “་སྣོད་ཀྱི་སྐྱོན་རྣམས་སྤང་ཞིང་།
མཚན་ཉིད་རྣམས་དང་ལྡན་པའི་ཕྱིར་དུ་འབད་དགོས་ཏེ། སྣོད་ཀྱི་མཚན་ཉིད་དང་མི་
ལྡན་ན། ཐོས་བསམ་བྱས་ཀྱང་ཆོས་སྤོང་གི་སྡིག་ཤིན་ཏུ་ལྕི་བས་ཕན་བདེ་ལས་ཉམས་
པར་འགྱུར་བའི་ཉེན་ཡོད་པའི་ཕྱིར།” དེ་སྐད་དུའང་། ཐར་ལམ་གསལ་བྱེད་ལས།
རྒྱལ་བའི་བསྟན་པ་ཡུན་རིང་དུ་གནས་ན་སྙམ་པས་ཐོས་པ་དང་བསམ་པ་དང་སྒོམ་པ་
སོགས་ལ་འཇུག་པར་བྱའི། གཞན་དང་ཁ་གཤགས་འགྱེད་པ་ཙམ་དང་། རྙེད་པ་དང་
བཀུར་སྟི་དང་།·གྲགས་པ་ཇི་ཙམ་ཐོབ་ན་སྙམ་དུ་མི་བྱ་སྟེ། གཞན་དུ་ན་དེ་ཉིད་ཤེས་
རབ་འཆལ་བའི་རྒྱུར་འགྱུར་ཞིང་། ཆོས་ལ་བརྟེན་པའི་སྡིག་ཁམས་པོ་ཆེ་གསོག་
པས། མཁས་པ་སྔ་མ་དག་གསུངས་པ་ལྟར། བཟུང་ན་ཚིག་མི་ཟིན། བསམ་ན་དོན་
མི་གོ སྒོམ་ན་རྒྱུད་ན་མི་སྐྱེ་བས་བློ་གྲོས་དང་ལྡན་པ་དག་གིས་གནས་འདི་ལ་ཤིན་ཏུ་
ཟབ་པར་བྱའོ། ཞེས་དང་། བཞི་བརྒྱ་པ་ལས། ཉམས་པར་གྱུར་པ་དམ་ཆོས་ཀྱི། །
སྣོད་ནི་ཅིས་ཀྱང་མ་ཡིན་ནོ། །ཞེས་གསུངས་པའི་ཕྱིར། ་དེས་ན་རྒྱུད་བླའི་འགྲེལ་
པར། ཐེག་མཆོག་དམ་ཆོས་རིན་ཆེན་བཤད་འདི་ལས།།དཔག་ཡས་བསོད་ནམས་
བདག་གིས་གང་ཐོབ་པ། །དེས་ནི་འགྲོ་ཀུན་ཐེག་མཆོག་དམ་པའི་ཆོས། །རིན་ཆེན་
དྲི་མ་མེད་པའི་སྣོད་གྱུར་ཅིགཅེས་གསུངས་པ་ལྟར།ཐོག་མར་དམ་ཆོས་ཉན་པའི་སྣོད་
རུང་དུ་བྱ་བའི་ཕྱིར་བསགས་སྦྱང་སྤེལ་གསུམ་འ པ་ལྟར་མཛད་
23

པ་གལ་ཆེའོ། འདི་ཞེས་ཉེ་ཚིག་སྨོས་པའི་རྒྱུ་མཚན་ཡོད་དེ། འདི་རྩོམ་པའི་དུས་སུ་
ཚད་མ་སྡེ་བདུན་བརྩམས་ཟིན་པའི་ཕྱིར་ཏེ། སྡེ་བདུན་ཅིག་ཅར་བརྩམས་པའི་ཕྱིར་
ཏེ། རང་དོན་ལེའུའི་རྩ་འགྲེལ་གཉིས་ཅིག་ཅར་བརྩམས་པའི་ཕྱིར་ཏེ། ཐར་ལམ་
གསལ་བྱེད་ལས།རྩ་འགྲེལ་སྔ་ཕྱིར་བརྩམས་པ་མིན་གྱི་འཇུག་པ་གཅིག་གིས་བརྩམས་
པས་ཉེས་པ་མེད་དོ། "ཞེས་གསུངས།འདིའི་རྒྱུ་མཚན་ཡང་།རྗེས་དཔག་ཇི་སྐད་
བཤད་ཇི་བཞིན།ཞེས་པས་བཤད་པ། དེ་ནི་རྣམ་གསུམ་ཉིད་ཅེས་པའི་རང་འགྲེལ་
དུ། རྗེས་སུ་དཔག་པར་བྱ་བའི་ཤེས་པ་འདི་གཉིས་ནི་དངོས་ལས་མ་སྐྱེས་པའི་ཕྱིར།
དེར་སྣང་བ་ཉིད་མིན་ཡང་དེ་ལས་སྐྱེས་པའི་ཕྱིར། དེར་འཁྲུལ་པ་མེད་པ་དག་ཡིན་ཏེ།
དེས་ན་ཚད་མ་ཡིན་ཏེ། མངོན་སུམ་བཞིན་ནོ། ཞེས་པར་རོ། རང་རེས་འདི་ལ་དགའ
བ་སྐྱེས་ཞེས་སོགས་སུ། བསྟན་བཅོས་འདི་ཀུན་བཏུས་ཀྱི་རྣམ་འགྲེལ་དུ་རྩོམ་པ་ལ་
དགའ་བ་སྐྱེས་ཞེས་བཤད་པ་ལ། དེ་མི་འཐད་པར་ཐལ། ཀུན་བཏུས་སུ་མངོན་སུམ་
གྱི་ལེའུ་དང་པོར་བཤད། འདིར་རང་དོན་རྗེས་དཔག་གི་ལེའུ་དང་པོར་བཤད་
པའི་ཕྱིར། སྙམ་ན་མ་ཁྱབ་སྟེ།ཀུན་ལས་བཏུས་སུ་ནི། ཚད་མ་གཉིས་པོ་རྒྱུད་ལ་སྐྱེ་
བའི་རིམ་པའི་དབང་དུ་བྱས་ལ། འདིར་ནི་དགོས་པ་ལ་ལྟོས་པའི་རིམ་པའི་དབང་དུ་
བྱས་པའི་ཕྱིར། སྔ་མ་གྲུབ་སྟེ། དང་པོར་ཚུལ་གསུམ་ཆོས་ཅན་དང་བཅས་པ་འཇལ་
བའི་མངོན་སུམ་ཚད་མ། དེ་རྗེས་བསྒྲབ་བྱ་འཇལ་བའི་རྗེས་དཔག་འབྱུང་བའི་ཕྱིར། འདིར་
རང་དོན་རྗེས་དཔག་དང་པོར་བཤད་པ་ལ་རྒྱུ་མཚན་དང་དགོས་པ་ཡོད་དེ། སློབ་
དཔོན་ཕྱོགས་ཀྱི་གླང་པོས་མཛད་པའི་ཚད་མའི་མཚན་ཉིད་། དབྱེ་བ།གྲངས་ངེས།
འཇུག་ཚུལ་སོགས་རིགས་པ་དང་ལྡན་པའི་དོན། ཕྱི་རོལ་པས་དེ་ལྟར་བྱས་པ་རིགས་
པ་དང་མི་ལྡན་པའི་དོན་སོ་སོར་འདིར་རྣམ་པར་འབྱེད་དགོས་པ་གང་ཞིག །དེ་ལྟར་
དུ་ཚུར་མཐོང་གིས་དངོས་སུ་འབྱེད་པ་ནི་དེའི་རྗེས་དཔག་ལ་རག་ལས་པའི་ཕྱིར་ཏེ། དེའི་
~24 ~

མངོན་སུམ་གྱིས་དེ་ལྟར་འབྱེད་མི་ནུས་པའི་ཕྱིར། གོང་གི་རྟགས་དང་པོ་གྲུབ་སྟེ།
སློབ་དཔོན་ཕྱོགས་ཀྱི་གླང་པོས་མཛད་པ་དེ་རྣམས་ནི་ཚུར་མཐོང་རྣམས་ཀྱིས་ཤིན་
ཏུ་རྟོགས་པར་དཀའ་བའི་ཕྱིར། འོ་ན་འདིར་གཏན་ཚིགས་དང་པོར་བཤད་ནས་ཅི་བྱ་
སྙམ་ན། དེའི་རྒྱུ་མཚན་ཡོད་དེ། རྗེས་དཔག་གི་རྟེན་གཏན་ཚིགས་ལ་ལོག་རྟོག་
བསལ་བའི་སྒོ་ནས་རྗེས་དཔག་འཆད་དགོས་པའི་ཕྱིར་ཏེ། རྗེས་སུ་དཔག་པ་ནི་རྟགས་
ཡང་དག་ལ་ངེས་པར་བརྟེན་དགོས་པའི་ཕྱིར། ཁོ་ན་རེ། འདིར་རྗེས་དཔག་གི་
གཏན་ཚིགས་བཤད་མི་དགོས་པར་ཐལ།ཀུན་བཏུས་སུ། དེ་བཤད་ཟིན་པའི་ཕྱིར།
སྙམ་ན་མ་ཁྱབ་སྟེ། ཀུན་ལས་བཏུས་སུ་བཤད་པའི་རྟེན་རྟགས་ཡང་དག་དེ་ལ་ལོག་
པར་རྟོག་པ་དུ་མ་མཐོང་བས་དེ་བསལ་བའི་ཕྱིར་དུ་འདིར་ཡང་གཏན་ཚིགས་བཤད་
པའི་ཕྱིར། དེ་ལྟར་ཡང་རང་འགྲེལ་ལས། དོན་དང་དོན་མ་ཡིན་པ་རྣམ་པར་འབྱེད་པ་
ནི་རྗེས་སུ་དཔག་པ་ལ་བརྟེན་པ་ཡིན་ལ། དེ་ལ་ལོག་པར་རྟོག་པས་དེ་རྣམ་པར་
བཞག་པའི་ཕྱིར་བཤད་པ་ཞེས་དང་། དེའི་འགྲེལ་བཤད་དུ་ཤཱཀྱས། >དོན་ནི་སློབ་
དཔོན་ཕྱོགས་ཀྱི་གླང་པོས་མཛད་པའི་ཚད་མའི་མཚན་ཉིད་ལ་སོགས་པ་ཡིན་ཏེ།རིགས་
པ་དང་ལྡན་པའི་ཕྱིར་རོ། དོན་མ་ཡིན་པ་ནི་མུ་སྟེགས་ཀྱིས་བྱས་པ་ཡིན་ཏེ་རིགས་པ་
དང་མི་ལྡན་པའི་ཕྱིར་རོ། དེ་གཉིས་རྣམ་པར་འབྱེད་པ་ནི་རིགས་པ་དང་ལྡན་པ་དང་
རིགས་པ་དང་མི་ལྡན་པ་ཉིད་དུ་རྣམ་པར་འཇོག་པའོ། དེ་ནི་རྗེས་སུ་དཔག་པ་ཁོ་ན་
ལ་བརྟེན་པ་ཡིན་པའི་ཕྱིར་ཏེ། རྗེས་སུ་དཔག་པ་ཁོ་ན་ལ་བརྟེན་ནས་མཚན་ཉིད་ཀྱི་
ཚིག་རྣམས་རིགས་པ་དང་ལྡན་པ་དང་རིགས་པ་དང་མི་ལྡན་པ་ཉིད་དུ་རྣམ་པར་གཞག་
པར་བྱ་བ་ཡིན་གྱི། མངོན་སུམ་ལ་བརྟེན་པས་ནི་མ་ཡིན་ཏེ། དེ་ནི་རྣམ་པར་དབྱེ
པར་བྱེད་པ་མ་ཡིན་པའི་ཕྱིར་རོ། གལ་ཏེ་རྗེས་སུ་དཔག་པའི་མཚན་ཉིད་ནི་བཤད་
ཟིན་ཏོ་ཞེ་ན། དེ་ལ་ལོག་པར་རྟོག་པས་ཞེས་བྱ་བ་སྨོས་ཏེ། རྗེས་སུ་དཔག་པ་དེ་ལ་
25~

རྨོངས་པས་དེ་རྣམ་པར་གཞག་པའི་ཕྱིར་རྗེས་སུ་དཔག་པ་དེ་ལ་ལོག་པར་རྟོག་པ་
བསལ་བས་རྣམ་པར་གཞག་པའི་ཕྱིར་བསྟན་བཅོས་མཛད་པས་བཤད་པའོ། : འདི་
སྐད་དུ་གང་གི་ཕྱིར་རྗེས་སུ་དཔག་པ་ལ་བརྟེན་ནས་ཚད་མ་ཀུན་བཏུས་ཀྱི་དོན་བཤད་
པར་བྱ་བ་ཡིན་ན། དེ་ལ་ཡང་ལོག་པར་རྟོག་པ་ཡོད་པ་དེའི་ཕྱིར། རེ་ཞིག་དེ་ཉིད་
རྣམ་པར་གཞག་གོ་ཞེས་དང༌། གལ་ཏེ་རྗེས་སུ་དཔག་པ་རྣམ་པར་གཞག་པར་བྱ་བ་
ཡིན་ན། དེ་ཅིའི་ཕྱིར་ཕྱོགས་ཆོས་ཞེས་བྱ་བ་ལ་སོགས་པས་གཏན་ཚིགས་ཁོ་ན་
རྣམ་པར་འཇོག་ཅེ་ན། དེ་ནི་ཉེས་པ་མེད་དེ། གཏན་ཚིགས་བྱེ་བྲག་ཏུ་བཤད་པའི་སྒོ་
ཁོ་ན་ནས་དེ་རྣམ་པར་གཞག་པར་བྱ་བ་ཡིན་པའི་ཕྱིར་རོ། ”ཞེས་གསུངས་པའི་ཕྱིར།
ཊཱིཀ་ཆེན་ལས། འདིར་རྗེས་དཔག་དང་པོར་བཤད་པ་ནི། ལོག་རྟོག་རྒྱས་པར་
བསལ་བའི་སྒོ་ནས་གཏན་ལ་འབེབས་བྱེད་ཀྱི་ཚད་མ་གོ་སླ་བའི་ཕྱིར་ཡིན་ནོ། འོ་ན་
གཞན་དུ་རྟོགས་དཀའ་བ་ཉིད་བསྒྲུབ་བྱར་བྱས་པར་འགྱུར་རོ་ཞེ་ན། མིན་ཏེ་གཙོ་བོའི་
གདུལ་བྱའི་དབང་པོའི་རིམ་པ་ལ་ལྟོས་ནས་དེ་ཙམ་གྱིས་རྟོགས་ནུས་ལ། སྡེ་བདུན་
འགྲེལ་གཅིག་ལ་བརྩམས་ཤིང་།འདི་ཉིད་ཐོག་མ་ཡིན་པས་འདིར་བསྟན་པའི་གོ་རིམ་
ངེས་ན་གཞན་དུ་རིམ་པ་བཞིན་དུ་བཤད་ཀྱང་ཉེས་པ་མེད་པའི་ཡང་ཕྱིར་རོ། ་ཞེས་
གསུངས་པའི་དོན་ནི། རྣམ་ངེས་དང་། རིགས་ཐིགས་གཉིས་སུ་ཀུན་བཏུས་ཀྱི་དོན་
གཏན་ལ་འབེབས་བྱེད་ཀྱི་ཚད་མ་རྟོགས་དཀའ་བ་ཉིད་བསྒྲུབ་བྱར་བྱས་པར་ཐལ། དེར་
ནི་མངོན་སུམ་དང་པོར་བཤད་པའི་ཕྱིར་ཞེ་ན་མ་ཁྱབ་སྟེ།འདིར་རྗེས་དཔག་དང་པོར་
བཤད་པ་ན་དེ་གཉིས་ཀྱི་ཐོག་མར་ཡང་རྗེས་དཔག་བཤད་པར་འགྱུར་བའི་ཕྱིར་ཏེ།
སྡེ་བདུན་བསྟན་བཅོས་གཅིག་ཡིན་ཅིང་། འདི་ཉིད་ཐོག་མ་ཡིན་པས་འདིར་རྗེས་
དཔག་དང་པོར་བསྟན་པའི་དགོས་པ་གོ་བ་ན། དེ་གཉིས་ཀྱི་ཐོག་མར་རྗེས་དཔག་
ན་པའི་དགོས་པ་དེ་གཉིས་ཀྱི་ཆེད་དུ་བྱ་བའི་གདུལ་བྱའི་གཙོ་བོས་རྟོགས་ནུས་
~26.ལ་

པའི་ཕྱིར་ཏེ། དེ་གཉིས་ཀྱི་གདུལ་བྱའི་གཙོ་བོ་དེ་ནི་བསྟན་བཅོས་འདིའི་གདུལ་བྱའི་
གཙོ་བོ་ལས་དབང་པོ་ཤིན་ཏུ་རྣོ་བའི་ཕྱིར་ཏེ། དེ་རྣམས་འདི་ལས་གཞུང་བསྡུས་པའི་
ཕྱིར།སྡེ་བདུན་བསྟན་བཅོས་གཅིག་ཡིན་ཏེ། སྡེ་བདུན་ནི་ལུས་དང་ཡན་ལག་ལྟ་
བུའི་ཚུལ་དུ་གནས་ཤིང་། ལུས་ལ་རྒྱས་འབྲིང་བསྡུས་གསུམ། ཡན་ལག་ལ་བཞི་
ཡོད་པའི་ཕྱིར། དེས་ན། བསྟན་བཅོས་འདིར་མཆོད་བརྗོད། རྩོད་རིགས་སུ་བསྔོ་བ་
མཛད་པ་ཡིན་ཏེ། དཔེར་ན། བསྟན་བཅོས་མངོན་པར་རྟོགས་པའི་རྒྱན་དུ་མཆོད་
བརྗོད། རྒྱུད་བླ་མར་བསྔོ་བར་མཛད་པས་རྒྱལ་བ་བྱམས་པའི་ཆོས་ལྔ་བསྟན་བཅོས་
གཅིག་ཡིན་པ་བཞིན་ནོ། ཁོ་ན་རེ། ཀུན་བཏུས་ཀྱི་དང་པོར་རང་དོན་རྗེས་དཔག་གི་
ལེའུ་འཆད་རིགས་པར་ཐལ། རང་དོན་རྗེས་སུ་དཔག་པ་ནི། ཀུན་བཏུས་ལ་བརྟེན་
ནས་གསུང་རབ་ཀྱི་དོན་འཆད་པའི་ཐབས་ཀྱི་གཙོ་བོ་ཡིན་པའི་ཕྱིར། རྟགས་ཁྱབ་
ཁས། འདོད་ན། སློབ་དཔོན་ཕྱོགས་ཀྱི་གླང་པོ་ཆོས་ཅན།དེའི་དང་པོར་རང་དོན་
རྗེས་དཔག་གི་ལེའུ་བཤད་པར་ཐལ། འདོད་པ་གང་ཞིག རིགས་པ་ཁོ་ན་སྨྲ་བའི་
ཕྱིར། འདོད་ན། ཀུན་བཏུས་དང་།བསྟན་བཅོས་འདི་གཉིས་ལེའུའི་གོ་རིམ་མཐུན་
: པར་ཐལ། འདོད་པའི་ཕྱིར། འདོད་མི་རིགས་པར་ཐལ། དེ་གཉིས་གོ་རིམ་མི་མཐུན་
པར་གསུངས་པའི་ཕྱིར་སྙམ་ན་གྲགས་ཚོད་ལྟར་ན། རྩ་བར་མ་ཁྱབ་སྟེ། ཚིག་འདྲེ་
ཙམ་དུ་ཟད་པའི་ཕྱིར་ཞེས་བྱ་བ་ལ་གནས་ཚོད་ལ་ནི།ལེའུའི་གོ་རིམ་གོ་རིམ་མཐའ་
གཅིག་ཏུ་མ་ངེས་ཏེ། བརྗོད་འདོད་ཀྱིས་སྣ་ཚོགས་སུ་བསྒྱུར་ནུས་པའི་ཕྱིར་ཏེ།: ཡི་
གེའི་གོ་རིམ་རྣམས་བརྗོད་འདོད་ཀྱིས་སྣ་ཚོགས་སུ་བསྒྱུར་ནུས་པའི་ཕྱིར། དཔེ
ན། ོ ས་རཿ ར་པཿ ཞེས་བརྗོད་པ་བཞིན་ནོ། གཞན་ཡང་། ཡི་གེ་རྣམས་ཀྱི་གོ་རིམ་
དེའང་། །སྤེལ་བར་བྱེད་ལས་འཇུག་ཡིན་ཏེ། །འདོད་དང་མི་འགལ་གྲུབ་ཅན་གྱི། །གོ་
རིམ་གནས་པ་འགལ་ཕྱིར་རོ། །ཞེས་།གསུངས་པ་མི་འཐད་པར་ཐལ།ལེའུ འི་གོ་རིམ་
27

མཐའ་གཅིག་ཏུ་ངེས་པའི་ཕྱིར་རོ། རྟགས་ཁས་སོ།འོ་ན་འདིར་དང་པོར་རྗེས་དཔག་
གི་རྟེན་གཏན་ཚིགས་འཆད་པར་བྱེད་ན། རྟགས་ཡང་དག་གི་མཚན་ཉིད།དབྱེ་བ།
གྲངས་ངེས། ལོག་ཕྱོགས་གཏན་ཚིགས་ལྟར་སྣང་རྣམས་ཇི་ལྟ་བུ་ཞེ་ན།དེ་རྣམས་
འཆད་པར་བྱེད་པ་ལ།ཕྱོགས་ཆོས་དེ་ཆས་ཁྱབ་པ་ཡི། །གཏན་ཚིགས་ཞེས་སོགས་
གསུངས།འདིའི་སྐབས་སུ་སྤྱི་དོན་དང་། གཞུང་དོན་གཉིས། དང་པོ་ལ།རྟགས་ཡང་
དག་ལ་མཚན་ཉིད། དབྱེ་བ། གྲངས་ངེས། མདོ་ལས་གསུངས་པའི་དགོས་པ། རྩོད་
པ་སྤངས་པ་དང་ལྔ་། དང་པོ་ནི། ཚུལ་གསུམ་རྟགས་ཡང་དག་གི་མཚན་ཉིད་ཡིན་ཏེ།
ཀུན་བཏུས་ལས། རང་དོན་ནི། ཚུལ་གསུམ་རྟགས་ལས་དོན་མཐོང་ཡིན། ཞེས་
གསུངས་པའི་ཕྱིར། དེ་དེའི་མཚན་ཉིད་དུ་བཞག་པ་ལ་དགོས་པ་ཡོད་དེ། ཚུལ་དྲུག་
དང་། བཞི་དང་། གཉིས་དང་། གཞན་དུ་མི་འཐད་པའི་ཚུལ་གཅིག་ཁོ་ན་རྣམས་
རྟགས་ཡང་དག་གི་མཚན་ཉིད་དུ་འདོད་པའི་ལོག་པར་རྟོག་པ་དགག་པའི་དགོ
ཡོད་པའི་ཕྱིར་ཏེ།རིགས་གཏེར་ལས།ཚུལ་གཅིག་ནས་ནི་ཚུལ་དྲུག་བར།།ཉི་ཚེའི་
ཚུལ་གཞན་འདོད་པ་འཁྲུལ།: ཞེས་གསུངས་པའི་ཕྱིར། ཇི་ལྟར་འདོད་ཅེ་ན། སློབ་
དཔོན་དབང་ཕྱུག་སྡེ་ན་རེ། ཕྱོགས་ཆོས་དང་། མཐུན་ཕྱོགས་ལ་མཐོང་ཙམ་གྱིས་
རྗེས་འགྲོ་དང་། མི་མཐུན་ཕྱོགས་ལ་མ་མཐོང་ཙམ་གྱིས་ལྡོག་པ་དང་།དམ་བཅའ་ལ་
ཚད་མས་གནོད་པ་མེད་པའི་ཡུལ་ཅན་དང་། ལོག་ཕྱོགས་སྒྲུབ་བྱེད་ཀྱི་ཚད་མ་མེད་
པར་བརྗོད་པར་འདོད་པའི་གྲངས་གཅིག་པ་དང་།ལྔ་པོ་དེ་བློ་ཡུལ་དུ་ངེས་པའི་ཤེས་
པ་ཉིད་དེ། ཚུལ་དྲུག་རྟགས་ཡང་དག་གི་མཚན་ཉིད། ཅེས་ཟེར།དེ་ཡང་རྟགས་མི་
མཐུན་ཕྱོགས་ལ་མེད་པའི་དོན་རྟགས་དང་དགག་བྱའི་ཆོས་ཀྱི་གཞི་མཐུན་མ་མཐོང་
བ་ཙམ་ཡིན་གྱི།གཞི་མཐུན་མེད་པར་ངེས་པ་ནི་མིན་ཏེ དེ་ལྟ་ཡིན་ན། རྟགས་མི་
མཐུན་ཕྱོགས་མཐའ་དག་ལ་ཡོད་ན་སྣང་རུང་དུ་ངེས་དགོས་ལ། དེ་ལྟ་ན་རྟགས་མི་
-28~

མཐུན་ཕྱོགས་མཐའ་དག་ལ་ཡོད་ན་སྣང་རུང་དུ་འགྱུར་དགོས་ལ། མི་མཐུན་ཕྱོགས་
མཐའ་དག་ལ་ཡོད་ཀྱང་ཕྱི་རྒོལ་ལ་སྣང་རུང་མ་ཡིན་པའི་ཕྱིར། ཞེས་ཟེར་རོ།..ཚུལ་ཕྱི་
མ་གསུམ་མི་རིགས་ཏེ། དམ་བཅའ་ལ་ཚད་མས་གནོད་པ་མེད་པའི་དོན། གནོད་པ་
མ་མཐོང་བ་ལ་བྱེད་ན། ཕྱོགས་ཆོས་ཀྱིས་གྲུབ་ཟིན་ལ། གནོད་པ་མེད་པར་ཚད་
མས་ངེས་པ་ལ་བྱེད་ན། རྟགས་ཡང་དག་ཏུ་མི་རུང་བའི་ཕྱིར་རོ། ལོག་ཕྱོགས་སྒྲུབ་
བྱེད་ཀྱི་ཚད་མ་མེད་པའི་དོན། དེ་མ་མཐོང་བ་ལ་བྱེད་ན། ཕྱོགས་ཆོས་ཀྱིས་གྲུབ་
ཟིན།” མེད་པར་ངེས་པ་ལ་བྱེད་ན། གཏན་ཚིགས་ཡང་དག་ཏུ་མི་རུང་བའི་ཕྱིར་རོ།
ཚུལ་གསུམ་ལས་ལོགས་སུ་ཤེས་པ་ཉིད་ཀྱི་ཚུལ་སྨོས་པ་མི་རིགས་པར་ཐལ། ‘སློབ་
དཔོན་གྱིས་ཚུལ་གསུམ་སོ་སོའི་མཚན་ཉིད་ཀྱི་ཟུར་དུ་ངེས་པ་སྨོས་ཟིན་པའི་ཕྱིར་
ཏེ། ཀུན་བཏུས་ལས། རྗེས་དཔག་བྱ་དང་དེ་མཚུངས་ལ། །ཡོད་དང་མེད་ལ་མེད་
པར་ནི། ངེས་པ་ཞེས་གསུངས་པའི་ཕྱིར། གཞན་ཡང་། མཐུན་ཕྱོགས་ལ་མཐོང་ཙམ་
གྱིས་རྗེས་ཁྱབ་དང་། མི་མཐུན་ཕྱོགས་ལ་མ་མཐོང་ཙམ་གྱིས་ལྡོག་ཁྱབ་འགྲུབ་པ་
མི་འཐད་པར་ཐལ། དེ་ལ་སློབ་དཔོན་གྱི་ལུང་དོན་དང་འགལ་བ།རིགས་པ་དང་
འགལ་བ། ་ཁས་བླངས་པ་དང་འགལ་བ་སོགས་ཀྱི་གནོད་པ་དུ་མ་འབབ་པའི་ཕྱིར་
ཏེ། དེ་ལྟར་འོག་ནས་འཆད་པའི་ཕྱིར། ཚུལ་གསུམ་དང་། དཔེའི་ཚུལ་ཏེ། ཚུལ་བཞི་
རྟགས་ཡང་དག་གི་མཚན་ཉིད་ཡིན་ཞེས་འདོད་པ་མི་རིགས་ཏེ། ཚུལ་གསུམ་ལས་
ལོགས་སུ་དཔེའི་ཚུལ་སྨོས་པ་ལ་དགོས་པ་མེད་པའི་ཕྱིར་ཏེ། རྣམ་ངེས་ལས། གཏན་
ཚིགས་མཚན་ཉིད་གསུམ་ཡིན་ཕྱིར།།དཔེ་ནི་ལོགས་ཤིག་བརྗོད་བྱ་མིན། །གཏན་
ཚིགས་ཀྱི་མཚན་ཉིད་ནི་ཚུལ་གསུམ་བཤད་པ་དེ་ཙམ་གྱིས་དོན་རྟོགས་པས་དཔེ་ཞེས་
བྱ་བ་སྒྲུབ་པའི་ཡན་ལག་གཞན་ནི་ཡོད་པ་མ་ཡིན་ནོ།དེས་ན་དེའི་མཚན་ཉིད་ལོགས་
ཤིག་ཏུ་མ་བཤད་དེ། དེས་དོན་གོ་བའི་ཕྱིར་རོ། གཏན་ཚིགས་ནི་མཐུན་པའི་ཕྱོགས་
29~

ལ་ཡོད་པ་དང་།མི་མཐུན་པའི་ཕྱོགས་ལས་ལྡོག་པའི་ཚུལ་དུ་བྱེ་བྲག་མེད་པར་བཤད་
ལ་ཞེས་གསུངས་པའི་ཕྱིར། ·ཕྱོགས་ཆོས་དང་ལྡོག་པའི་ཚུལ་ཏེ། ཚུལ་གཉིས་ཁོ་ན་
རྟགས་ཡང་དག་གི་མཚན་ཉིད་དུ་འདོད་པ་མི་རིགས་ཏེ། ལྡོག་ཁྱབ་རྐྱང་པ་ཅན་གྱི་
རྟགས་ཡང་དག་མེད་པའི་ཕྱིར་ཏེ། ལྡོག་ཅན་མཚུངས་པར་བསྟན་པའི་ཕྱིར། ཞེས་
སོགས་ཀྱིས་དགག་པའི་ཕྱིར། : མུ་སྟེགས་ཀྱི་སྟོན་པ་སྣོད་ཀྱི་རྗེ་ན་རེ། གཞན་དུ་མི་
འཐད་པ་ཞེས་བྱ་བའི་ཚུལ་གཅིག་རྟགས་ཡང་དག་གི་མཚན་ཉིད་ཅེས་ཟེར། འོ་ན་
གཞན་དུ་མི་འཐད་པའི་དོན། ཤེས་འདོད་ཆོས་ཅན་དང་། བསྒྲུབ་བྱའི་ཆོས་དང་།
ཚོགས་དོན་རྣམས་གང་ལས་གཞན་དུ་མི་འཐད་པ་ལ་བྱེད། དང་པོ་ལྟར་ན། མཉན་བྱ་
ཆོས་ཅན། སྒྲ་མི་རྟག་པར་སྒྲུབ་པའི་རྟགས་ཡང་དག་ཡིན་པར་ཐལ། སྒྲ་ལས་གཞན་
དུ་མི་འཐད་པའི་ཕྱིར། གཉིས་པ་ལྟར་ན། དུ་བ་ཆོས་ཅན། དུ་ལྡན་གྱི་ལ་ལ་མེ་ཡོད་
པར་སྒྲུབ་པའི་རྟགས་ཡང་དག་མིན་པར་ཐལ། དེ་སྒྲུབ་ཀྱི་བསྒྲུབ་བྱའི་ཆོས་ལས་
གཞན་ཡིན་པའི་ཕྱིར། གསུམ་པ་ལྟར་ན། ཆོས་ཅན་དང་ཆོས་འདྲ། དེ་སྒྲུབ་ཀྱི་བསྒྲུབ་
བྱ་ལས་གཞན་ཡིན་པའི་ཕྱིར། ཚུལ་གསུམ་ནི། ཕྱོགས་ཆོས།རྗེས་ཁྱབ།ལྡོག་ཁྱབ་
གསུམ་ཡིན་ལ། འདིའི་མཐའ་དཔྱོད་གཏན་ཚིགས་ཚུལ་གསུམ་པའི་སྐབས་སུ་
འཆད། ༈ །ཕྱོགས་སྒྲའི་རྣམ་གཞག་འཆད་པ་ལ། བཤད་བྱའི་ལུང་དགོད་པ་དང་།
ལུང་གི་དོན་བཤད་པ་གཉིས། དང་པོ་ནི། རང་འགྲེལ་ལས། ཕྱོགས་ནི་ཆོས་ཅན་ནོ་
གལ་ཏེ་དགོས་པ་མེད་པའི་ཕྱིར་ཉེ་བར་གདགས་པར་མི་བྱའོ་ཞེ་ན། མིན་ཏེ། ཆོས་
ཅན་གྱི་ཆོས་ཐམས་ཅད་ཡིན་པ་དགག་པའི་ཕྱིར་ཏེ། དེའི་ཕྱོགས་གཅིག་ཡིན་པའི་
ཕྱིར། དེར་ཉེ་བར་གདགས་སུ་རུང་བའི་ཆོས་ཅན་ཡིན་པར་རྟོགས་པར་བྱ་བའི་ཕྱིར་
རོ། དེ་ལྟ་ཡིན་ན་མིག་གིས་གཟུང་བར་བྱ་བ་ཡིན་པའི་ཕྱིར་ཞེས་བྱ་བ་ལ་སོགས་པ་
སྤངས་པ་ཡིན་ནོ།གལ་ཏེ་ཆོས་ཞེས་བརྗོད་པས་ཀྱང་ཆོས་ཅན་ཡིན་པར་གཞི་རྟགས་
30~

གྲུབ་སྟེ། ་ཆོས་ཅན་ཞེས་སྨོས་པའི་ཤུགས་ཀྱིས་ཉེ་བའི་ཕྱིར་བསྒྲུབ་པར་བྱ་བའི་ཆོས་
ཅན་ཡིན་པར་འགྲུབ་བོ་ཞེ་ན། མ་ཡིན་ཏེ། དཔེའི་ཆོས་ཅན་ཡང་ཉེ་བའི་ཕྱིར་རོ།
དེའི་ཆས་ཁྱབ་པ་ཞེས་བྱ་བས་དཔེའི་ཆོས་ཅན་ལ་ཡོད་པར་གྲུབ་པས་ཆོས་ཅན་གྱི་ཆོས་
ཞེས་སྨོས་པའི་ཕྱིར། བསྒྲུབ་པར་བྱ་བའི་ཆོས་ཅན་ཡིན་པའི་ཕྱིར་ཡོངས་སུ་བཟུང་ངོ་
ཞེ་ན།གྲུབ་བཞིན་དུ་བསྣན་པའི་ཕྱིར་ཡང་སྨོས་པ་དོགས་པར་འགྱུར་རོ། མཐུན་པ་
ཁོ་ན་ལ་ཡོད་པ་ཞེས་བྱ་བས་མི་མཐུན་པ་ལས་ལྡོག་པར་གྲུབ་མོད་ཀྱི། བསྒྲུབ་པར་
བྱ་བ་མེད་པ་ལ་མེད་པ་སྨོས་པ་བཞིན་ནོ། ཤུགས་ཀྱི་དོན་གོ་ན་རྟོགས་པར་དཀའ་
བ་ཡོངས་སུ་སྤངས་པའི་ཕྱིར་ཡང་ཕྱོགས་ཞེས་སྨོས་པ་བཞིན་ནོ། ཞེས་གསུངས་
སོ། གཉིས་པ་ནི། ཁོ་ན་རེ། གཏན་ཚིགས་ལ་ཕྱོགས་ཀྱི་ཆོས་ཞེས་བརྗོད་པ་མི་
རིགས་ཏེ། ཕྱོགས་ཕྱི་རྒོལ་གྱི་ཚད་མས་གྲུབ་ན་རྟགས་བཀོད་པ་དོན་མེད་པར་འགྱུར།
མ་གྲུབ་ན། རྟགས་ཕྱོགས་ཀྱི་ཆོས་སུ་མ་གྲུབ་པར་འགྱུར་རོ་ཞེ་ན། སྐྱོན་མེད་དེ།
རྟགས་ཚུལ་དང་པོ་གཏན་ལ་འབེབས་པའི་སྐབས་ཀྱི་ཕྱོགས་ཞེས་པའི་སྒྲ་དེ་ཤེས་འདོད་
ཆོས་ཅན་ལ་བཏགས་ནས་བསྟན་པའི་ཕྱིར་ཏེ།དེའི་ཕྱོགས་དེ་ཤེས་འདོད་ཆོས་ཅན་
དང་། བསྒྲུབ་བྱ་དང་། བསྒྲུབ་བྱའི་ཆོས་གསུམ་གང་རུང་ཡིན་ལ་ཕྱི་མ་གཉིས་གང་
རུང་དུ་མི་འཐད་པའི་ཕྱིར། རྟགས་དང་པོ་གྲུབ་སྟེ། ཀུན་བཏུས་སུ། རྟགས་ཀྱི་བསྒྲུབ་
བྱ་ཚོགས་པ་ཉིད། །ཡིན་ཕྱིར་ཆོས་དང་ཆོས་ཅན་དག་།གཙོ་བོ་མིན་ཡང་ཕྱོགས་
གཅིག་ཕྱིར། །བསྒྲུབ་བྱ་ཉིད་དུ་འདོགས་པ་ཡིན། །ཞེས་ཤེས་འདོད་ཆོས་ཅན།
བསྒྲུབ་བྱ།བསྒྲུབ་ཆོས་གསུམ་ཀ་ལ་བསྒྲུབ་བྱའི་སྒྲས་གདགས་སུ་རུང་བར་གསུངས་
སོ།ཁོ་ན་རེ། ཤེས་འདོད་ཆོས་ཅན་ལ་ཕྱོགས་སྒྲས་བཏགས་པ་མི་འཐད་པར་ཐལ།དེ་
ལྟར་འདོགས་པའི་ཆོས་གསུམ་མ་ཚང་བའི་ཕྱིར་ཞེ་ན། དེ་ལ་ཕྱོགས་སྒྲས་འདོགས་
པའི་རྒྱུ་མཚན་ཡོད་དེ། དེ་ནི་ཕྱོགས་མཚན་ཉིད་པ་དེའི་ཕྱོགས་གཅིག་ཡིན་པའི་
ལ31~

ཕྱིར།: སྣམ་བུའི་ཕྱོགས་གཅིག་ཚིག་པ་ལ་སྣམ་བུ་ཚིག་པར་འདོགས་པ་བཞིན་ནོ།
དེ་ལ་ཕྱོགས་སྒྲས་བཏགས་པ་ལ་དགོས་པ་ཡོད་དེ། དེ་སྒྲུབ་ཀྱི་ཤེས་འདོད་ཆོས་ཅན་
ཡིན་ན། དེ་སྒྲུབ་ཀྱི་ཕྱོགས་སུ་གདགས་རུང་གི་ཆོས་ཅན་ཡིན་པ་དགོས་སོ་ཞེས་རྟོགས་
པའི་དགོས་པ་ཡོད་པའི་ཕྱིར། དེ་ལྟར་རྟོགས་པའི་དགོས་པ་ཡོད་དེ། རྩོད་གཞི།
མཐུན་དཔེ། མི་མཐུན་དཔེ་ཆོས་ཅན་ཐམས་ཅད་ཀྱི་སྟེ་གང་རུང་གི་ཆོས་སུ་གྲུབ་ན་
རྟགས་ཚུལ་དང་པོ་གྲུབ་སྙམ་དུ་དོགས་པ་དགག་པའི་ཆེད་ཡིན་པའི་ཕྱིར། དེ་ལྟར་
རྟོགས་པ་ལ་ཡང་དགོས་པ་ཡོད་དེ། ་སྒྲ་མི་རྟག་པར་སྒྲུབ་པ་ལ་མིག་གིས་གཟུང་བྱ་
ཡིན་པའི་ཕྱིར། ཞེས་བྱ་བ་ལ་སོགས་པ་ལ་རྟགས་ཚུལ་དང་པོ་གྲུབ་པ་སྤངས་པའི་
ཆེད་ཡིན་པའི་ཕྱིར་ཏེ། ཤེས་འདོད་ཆོས་ཅན་ལ་ཕྱོགས་ཀྱི་མིང་གིས་བཏགས་པ་ལ་
རྣམ་བཅད་ཡོངས་གཅོད་ཀྱི་དགོས་པ་དང་ལྡན་པའི་ཕྱིར། གལ་ཏེ་ཆོས་ཞེས་བརྗོད་
པའི་སྒྲ་ནི། གཞི་ཆོས་ཅན་དང་འབྲེལ་བ་གོ་བར་བྱེད་པས། ཆོས་ཅན་དངོས་སུ་མ་
བརྗོད་པར་ཆོས་ཞེས་བརྗོད་པས་ཀྱང་གཞི་ཆོས་ཅན་ལ་བརྟེན་པར་གྲུབ་སྟེ། འདིར་ཆོས་
ཅན་གྱི་ཆོས་ཞེས་སྨོས་པ་ན། ཆོས་ཅན་ཞེས་པའི་ཚིག་ལྷག་པོ་སྨོས་པའི་ཤུགས་ཀྱིས་
རྩོད་གཞི་ཁོ་ན་ལ་ཉེ་བའི་ཕྱིར།་:ཆོས་ཅན་རང་མིང་གིས་སྨོས་པས་ཀྱང་བསྒྲུབ་པར་
བྱ་བའི་ཆོས་ཅན་ཡིན་པར་གྲུབ་བོ་ཞེ་ན།རྟགས་ཚུལ་དང་པོ་གཏན་ལ་འབེབས་པའི་
སྐབས་ཀྱི་ཆོས་ཅན་གྱི་ཆོས་ཞེས་པའི་ཆོས་ཅན་གྱི་མིང་རྩོད་གཞི་ཁོ་ན་ལ་ཉེབ་མིན་ཏེ།
དཔེའི་ཆོས་ཅན་ཡང་དེའི་མིང་ཅན་དུ་ཉེ་བའི་ཕྱིར།མིག་གི་གཟུང་བྱ་སྒྲ་མི་རྟག་པར་
སྒྲུབ་པའི་ཕྱོགས་ཆོས་སུ་དོགས་པར་འགྱུར་རོ། གལ་ཏེ་ཁོ་ན་རེ། ཆོས་ཅན་གྱི་ཆོས་
ཞེས་སྨོས་པས་བསྒྲུབ་པར་བྱ་བའི་ཆོས་ཅན་ཡིན་པར་བཟུང་སྟེ། ་ཆོས་ཅན་གྱི་ཆོས་
ཞེས་པས་རྟགས་མཐུན་དཔེ་ལ་ཡོད་པར་བརྗོད་ན་སྒྲ་ཟློས་པར་གོ་བའི་ཤུགས་ཀྱིས་
རྟགས་རྩོད་གཞི་ཆོས་ཅན་གྱི་ཆོས་སུ་གོ་བའི་ཕྱིར་ཏེ། ཆོས་ཅན་གྱི་ཆོས་ཞེས་བརྗོད་
~32~
སྙ

པས་རྟགས་མཐུན་དཔེ་ལ་ཡོད་པར་བརྗོད་ན་སྒྲ་ཟློས་པར་འགྱུར་བའི་ཕྱིར་ཏེ།
མཚུངས་ལ། ཡོད་ཅེས་པའི་ངག་གིས་རྟགས་མཐུན་དཔེ་ལ་ཡོད་པར་བསྟན་པའི་
ཕྱིར། དེ་ཆོས་ཅན། རྟགས་མཐུན་དཔེ་ལ་ཡོད་པར་བསྟན་པར་ཐལ། རྟགས་མཐུན་
ཕྱོགས་ཁོ་ན་ལ་ཡོད་པར་བསྟན་པའི་ཕྱིར་ཞེ་ན།ཤེས་འདོད་ཆོས་ཅན་ལ་རྟགས་
ཚུལ་དང་པོ་འཆད་པའི་སྐབས་སུ་ཕྱོགས་ཀྱི་མིང་གིས་བཏགས་རིགས་ཀྱི། ཆོས་
ཅན་རང་མིང་གིས་བཏགས་པར་མི་རིགས་པར་ཐལ། ཆོས་ཅན་རང་མིང་གིས་སྨོས་
པ་དེ་ལ། སྒྲ་འགལ་བ་དང༌། ཟློས་པ་ལ་སོགས་པས་ཆོས་ཅན་གཞན་གཉིས་ལ་ཡོད་
པ་སེལ་བ་དེ་ལྟར་བཤད་པར་བྱ་བ་ལ་འབད་པ་མང་པོ་དགོས་པ་དེ་ནི། ཕྱོགས་ཞེས་
བརྗོད་པས་བདེ་བླག་ཏུ་སྤངས་པ་ཡིན་པའི་ཕྱིར།གཞན་ཡང་། དེར་ཐལ། ཆོས་ཅན་
ཞེས་པའི་ཚིག་ལྷག་པོ་སྨོས་པའི་ཤུགས་ཀྱིས་རྩོད་གཞི་ཆོས་ཅན་ལ་དོན་གོ་དགོས་
ན།རྟོགས་དཀའ་བར་འགྱུར་བས་རྟོགས་པར་དཀའ་བ་ཡང་ཕྱོགས་ཞེས་བརྗོད་པ
བདེ་བླག་ཏུ་སྤངས་པའི་ཕྱིར། གྲུབ་ཟིན་པ་ལན་དུ་མི་རུང་སྟེ། གྲུབ་ཟིན་བསྣན་ནས་
སྟོན་པ་མཐོང་བའི་ཕྱིར་ཏེ། མཐུན་ཕྱོགས་ཁོ་ན་ལ་ཡོད་ཅེས་པས། མི་མཐུན་ཕྱོགས་
ལ་མེད་པར་གྲུབ་ཟིན་ཀྱང་། ཡང་མེད་པ་ལ་མེད་པར་ངེས་པ་ཞེས་སྨོས་པ་གྲུབ་ཟིན་
པ་ལན་དུ་མི་རུང་སྟེ། དེར་ནི་དགོས་པ་གཞན་ཡོད་པ་ཡིན་ལ། འདིར་ནི་དགོས་
པ་གཞན་མེད་པའི་ཕྱིར། མཐུན་དཔེ་ལ་ཡོད་པར་གྲུབ་ཟིན་པས། རྩོད་གཞི་ཁོ་ན་
ལ་གོ་བ་མི་འཐད་པའི་ལན་དུ་གསུངས་སོ།ཁོ་ན་རེ། ཕྱོགས་ཀྱི་ཆོས་སུ་གྲུབ་པ་
རྟགས་ཚུལ་དང་པོར་བཤད་པ་མི་འཐད་པར་ཐལ། ཚོགས་དོན་དང་སྒྲུབ་ཆོས་ཀྱི་ཆོས་
སུ་གྲུབ་པ་ཙམ་གྱིས་རྟགས་ཚུལ་དང་པོ་གྲུབ་སྙམ་དུ་དོགས་པར་འགྱུར་བའི་ཕྱིར་ཏེ། ཤེས་
འདོད་ཆོས་ཅན་དང་དེ་གཉིས་ལ་ཕྱོགས་སྒྲ་འཇུག་པའི་ཕྱིར། དེས་ན་ཆོས་ཅན་གྱི་
ཆོས་སུ་གྲུབ་པ་རྟགས་ཚུལ་ར་འཆད་རིགས་སོ་ཞེ་ན། འོ་ན་དེ་ཡང་མི་རིགས་
33 ~

པར་ཐལ། མཐུན་དཔེ་ཆོས་ཅན་དང་མི་མཐུན་དཔེ་ཆོས་ཅན་གྱི་ཆོས་སུ་གྲུབ་པ་ཙམ་
གྱིས་རྟགས་ཚུལ་དང་པོར་གྲུབ་སྙམ་དུ་དོགས་པར་འགྱུར་བའི་ཕྱིར་ཏེ། ཆོས་ཅན་གྱི་
ཆོས་ཞེས་པའི་སྒྲ་དེ་ཤེས་འདོད་ཆོས་ཅན། མཐུན་དཔེ་ཆོས་ཅན། མི་མཐུན་དཔེ་
ཆོས་ཅན་གསུམ་ཀ་ལ་འཇུག་པའི་ཕྱིར། འཁོར་གསུམ། ”་ཞེས་པ་ནི། ཐར་ལམ་
གསལ་བྱེད་ཀྱི་ཡིན་ལ། སྔ་མ་རྣམས་ནི་རྣམ་ངེས་ཊི ཀ་ཆེན་གྱི་ཡིན་ནོ། ་་རྟགས་
མཐུན་ཕྱོགས་ཁོ་ན་ལ་ཡོད་པར་གྲུབ་ན་མཐུན་དཔེ་ལ་ཡོད་པར་གྲུབ་པས་མ་ཁྱབ་
པར་ཐལ། མི་རྟག་པ་ཁོ་ན་ལ་ཡོད་པར་རྟོགས་ན་བུམ་པ་ལ་ཡོད་པར་རྟོགས་མི་དགོས་
པའི་ཕྱིར། མ་གྲུབ་ན། བུམ་པ་མི་རྟག་པར་སྒྲུབ་པ་སྐབས་སུ་བབས་པའི་ཕྱི་རྒོལ་
ཡང་དག་ཆོས་ཅན། མི་རྟག་པ་དེ་བུམ་པ་ལ་ཡོད་པར་རྟོགས་པར་ཐལ། དེ་མི་རྟག་
པ་ཁོ་ན་ལ་ཡོད་པར་རྟོགས་པའི་ཕྱིར། ཁྱབ་པ་ཁས། འདོད་ན། བུམ་པ་མི་རྟག་པར་
སྒྲུབ་པའི་རྟགས་ཡང་དག་བཀོད་པ་དོན་མེད་པར་ཐལ་ལོ། གཞན་ཡང་། ་བུམ་པ་མི་
རྟག་པར་སྒྲུབ་པའི་རྗེས་ཁྱབ་གྲུབ་ན། དེའི་བསྒྲུབ་བྱ་གྲུབ་པས་ཁྱབ་པར་ཐལ། དེའི་
མཐུན་ཕྱོགས་ཁོ་ན་ལ་ཡོད་པར་གྲུབ་ན། དེ་ལ་ཡོད་པར་གྲུབ་པས་ཁྱབ་པའི་ཕྱིར།
རྟགས་ཁས་སོ།དངོས་ལ་གནོད་བྱེད་ནི། སྒྲ་ཆོས་ཅན།”སྒྲ་མི་རྟག་པར་སྒྲུབ་པའི་
ཕྱོགས་མཚན་ཉིད་པ་མིན་པར་ཐལ། དེ་སྒྲུབ་ཀྱི་ཕྱི་རྒོལ་ཡང་དག་གིས་ཚད་མས་གྲུབ་
པའི་ཕྱིར་རོ། ༈།གཉིས་པ་དབྱེ་བ་ལ།ངོ་བོའི་སྒོ་ནས་དབྱེ་བ། བསྒྲུབ་བྱའི་ཆོས་ཀྱི་
སྒོ་ནས་དབྱེ་བ། བསྒྲུབ་བྱའི་སྒོ་ནས་དབྱེ་བ། སྒྲུབ་ཚུལ་གྱི་སྒོ་ནས་དབྱེ་བ། མཐུན་
ཕྱོགས་ལ་འཇུག་ཚུལ་གྱི་སྒོ་ནས་དབྱེ་བ། རྒོལ་བའི་སྒོ་ནས་དབྱེ་བ་དང་དྲུག །དང་
པོ་ལ། འབྲས་བུའི་རྟགས་ཡང་དག རང་བཞིན་གྱི་རྟགས་ཡང་དག མ་དམིགས་པའི་
རྟགས་ཡང་དག་གསུམ། གཉིས་པ་ལ། དགག་རྟགས་ཡང་དག་དང་། སྒྲུབ་རྟགས་
ཡང་དག་གཉིས།གསུམ་པ་ལ། དངོས་པོ་སྟོབས་ཞུགས་ཀྱི་རྟགས་ཡང་དག ཡིད་
~34

ཆེས་ཀྱི་རྟགས་ཡང་དག: གྲགས་པའི་རྟགས་ཡང་དག་དང་གསུམ། བཞི་པ་ལ།
དོན་སྒྲུབ་ཀྱི་རྟགས་ཡང་དག ཐ་སྙད་སྒྲུབ་ཀྱི་རྟགས་ཡང་དག ཐ་སྙད་འབའ་ཞིག་
སྒྲུབ་ཀྱི་རྟགས་ཡང་དག་དང་གསུམ།ལྔ་པ་ལ།མཐུན་ཕྱོགས་ལ་ཁྱབ་བྱེད་དུ་འཇུག་
པའི་རྟགས་ཡང་དག་དང་། མཐུན་ཕྱོགས་ལ་རྣམ་གཉིས་སུ་འཇུག་པའི་རྟགས་ཡང་
དག་གཉིས། དྲུག་པ་ལ། རང་དོན་སྐབས་ཀྱི་རྟགས་ཡང་དག་དང༌། གཞན་དོན་སྐབས་
ཀྱི་རྟགས་ཡང་དག་གཉིས་ཡོད། གསུམ་པ་གྲངས་ངེས་ནི། རྟགས་ཡང་དག་ལ་འབྲས་
རང་མ་དམིགས་པའི་རྟགས་ཡང་དག་གསུམ་ཁོ་ནར་གྲངས་ངེས་ཏེ།ཚུལ་གསུམ་པོ་
དེ་དེ་གསུམ་ཁོ་ན་ལ་ཡོད་པའི་ཕྱིར་ཏེ། གཏན་ཚིགས་ཐིགས་པ་ལས། གསུམ་པོ་
འདི་ཁོ་ནར། མེད་ན་མི་འབྱུང་ངེས་ཕྱིར་རོ། ཞེས་གསུངས་པའི་ཕྱིར་རོ། བཞི་པ་
ནི། མདོ་ལས་རྟགས་ཡང་དག་གསུངས་པ་ལ་ཆོས་ཅན། དགོས་པ་ཡོད་དེ།
རོལ་མཐོང་བ་རྣམས་ཀྱིས་བླང་དོར་གྱི་གནས་བདེ་བླག་ཏུ་རྟོགས་པའི་དགོས་པ་ཡོད་
པའི་ཕྱིར། དེས་དེ་ལྟར་རྟོགས་པ་ཆོས་ཅན། དགོས་པ་ཡོད་དེ། དེས་བླང་དོར་ཚུལ་
བཞིན་དུ་བྱས་པས་མངོན་པར་མཐོ་བ་དང་།ངེས་པར་ལེགས་པའི་གོ་འཕང་ཐོབ་པར་
འགྱུར་བའི་དགོས་པ་ཡོད་པའི་ཕྱིར། དེ་ལྟར་ཡང་རྟོགས་བརྗོད་ལས།ཁྱད་པར་ཚུ་
རོལ་མཐོང་བས་དངོས་པོ་ཡི། །དེ་ཉིད་གཏན་ལ་འབེབས་པའི་སྒོ་གཅིག་པུ། །ཡང་
དག་རིགས་པའི་གཞུང་གི་དཀའ་གནད་ལ། །འབད་པ་དུ་མས་ཡང་ནས་ཡང་དུ་
སྦྱངས། །ཞེས་བཀའ་སྩལ་ཏོ། ལྔ་པ་ནི། ཁོ་ན་རེ། ཚུལ་གསུམ་རྟགས་ཡང་དག་གི་
མཚན་ཉིད་དུ་མི་འཐད་པར་ཐལ། » ཕྱོགས་ཆོས་དང་། ལྡོག་ཁྱབ་ཀྱི་གཞི་མཐུན་
རྟགས་ཡང་དག་གི་མཚན་ཉིད་ཡིན་པའི་ཕྱིར་ཏེ། དེས་རྟགས་ཡང་དག་གི་རིགས་
མི་མཐུན་སེལ་ནུས་པའི་ཕྱིར་ཞེ་ན་མ་ཁྱབ་སྟེ།དེས་ལྡོག་ཁྱབ་རྐྱང་པ་ཅན་གྱི་རྟགས་
ཡང་དག་ཡོད་པར་འདོད་པའི་ལོག་རྟོག་འགོག་མི་ནུས་པའི་ཕྱིར་ཏེརིག་པ་ཅན་
༧35 ཌ

པས། སྲོག་ལྡན་གྱི་ལུས་སུ་ཚད་མས་དམིགས་པ་དེ་གསོན་ལུས་གང་ཟག་གི་བདག་
བཅས་སུ་སྒྲུབ་པའི་ཕྱོགས་ཆོས་དང་། ལྡོག་ཁྱབ་ཀྱི་གཞི་མཐུན་དང་། ་དེ་སྒྲུབ་ཀྱི་
ལྡོག་ཁྱབ་རྐྱང་པ་ཅན་གྱི་རྟགས་ཡང་དག་ཏུ་འདོད་པའི་ཕྱིར། ༈་གཉིས་པ་གཞུང་
དོན་ནི། རྟགས་ཡང་དག་གི་མཚན་ཉིད་འཆད་པ་ལ།:ཕྱོགས་ཆོས་དེ་ཆས་ཁྱབ་པ་
ཡི། །གཏན་ཚིགས་ཞེས་དང་། དབྱེ་བ་འཆད་པ་ནི། དེ་ནི་རྣམ་གསུམ་ཞེས་དང་།
གྲངས་ངེས་པའི་རྒྱུ་མཚན་འཆད་པ་ནི། ཉིད། །མེད་ན་མི་འབྱུང་ངེས་ཕྱིར་རོ། ཞེས་
དང་།ལོག་ཕྱོགས་གཏན་ཚིགས་ལྟར་སྣང་འཆད་པ་ལ།“གཏན་ཚིགས་ལྟར་སྣང་དེ་
ལས་གཞན། ཞེས་གསུངས་ཏེ། འགྲེལ་བཤད་ཤཱཀྱས།ཕྱོགས་ཆོས་དེ་ཆས་ཁྱབ་པ་
ཡི། ཞེས་བྱ་བ་ནི་མཚན་ཉིད་དོ། ཕྱོགས་དེའི་ཆ་ནི་སྒྲུབ་པར་འདོད་པའི་ཆོས་ཏེ།
དེས་ཁྱབ་པ་ཁོ་ན་ཞེས་ངེས་པར་བཟུང་བ་ཡིན་ནོ། རྣམ་གསུམ་ཞེས་བྱ་བ་ནི་གྲངས་
ངེས་པའོ།མེད་ན་མི་འབྱུང་ངེས་ཕྱིར་རོ།ཞེས་བྱ་བ་ནི་གྲངས་ངེས་པའི་རྒྱུ་སྟེ།མེད་
ན་མི་འབྱུང་བ་ནི་གསུམ་པོ་ཁོ་ན་ལ་ངེས་པའི་ཕྱིར་རོ། ཞེས་བྱ་བའི་ཐ་ཚིག་གོ། གཏན་
ཚིགས་ལྟར་སྣང་དེ་ལས་གཞན། ཞེས་བྱ་བ་ནི་མི་མཐུན་པའི་ཕྱོགས་ལས་ལྡོག་པ་སྟེ།
གཏན་ཚིགས་གསུམ་པོ་དེ་ལས་གཞན་པ་ནི་གཏན་ཚིགས་ལྟར་སྣང་བ་དག་ཡིན་
ནོ། ཞེས་གསུངས་སོ། ངག་དོན་རིམ་བཞིན་བྱས་པ་མཚན་གཞི། རྟགས་ཡང་དག་
ཡིན་པར་མཚོན། ཚུལ་གསུམ་ཡིན་པ། རྟགས་ཡང་དག་ལ་གསུམ་དུ་ཡོད་དེ། འབྲས་
རང་མ་དམིགས་པའི་རྟགས་ཡང་དག་གསུམ་དུ་ཡོད་པའི་ཕྱིར། རྟགས་ཡང་དག་ལ་
འབྲས་རང་མ་དམིགས་པའི་རྟགས་ཡང་དག་གསུམ་དུ་གྲངས་ངེས་ཏེ། རྟགས་ཡང་
དག་གི་རྟགས་ཆོས་ཀྱི་འབྲེལ་པ་ལ་བདག་གཅིག་གི་འབྲེལ་པ་དང་། དེ་འབྱུང་གི་འབྲེལ་
པ་གཉིས་སུ་གྲངས་ངེས་པའི་ཕྱིར། ཚུལ་གསུམ་པོ་དེ་ལས་གཞན་པའི་གཏན་ཚིགས་
རྣམས་ཆོས་ཅན། གཏན་ཚིགས་ལྟར་སྣང་ཡིན་ཏེ། རྟགས་སུ་བཀོད་པ་གང་ཞིག་
~36~

ཚུལ་གསུམ་མ་ཡིན་པའི་ཕྱིར། རྒྱས་པར་བཤད་ན།རྐང་པ་དང་པོ་ནི་གཞུང་ལྷག་
ཀུན་གྱིས་རྒྱས་པར་འཆད་དེ། མཚན་གཞིའི་དབྱི་བ། གྲངས་ངེས། མཚན་གཞིའི་
སྟེང་དུ་མཚན་ཉིད་ངེས་བྱེད། རྟགས་ཆོས་ཀྱི་འབྲེལ་པ་རྣམས་རྒྱས་པར་བཤད་པའི་སྒོ་
ནས་འཆད་པའི་ཕྱིར། རྐང་པ་གཉིས་པ་ནི། རྒྱུ་ལ་རང་བཞིན་ཞེས་པ་ནས། ་དེ་ནི་
འབྲས་བུའི་རྟགས་ལས་སྐྱེས། ཞེས་པའི་བར་དང་།བཞི་པ་ནི།.-དེ་ལས་ཤོ་ལོ་ཀ་བཞི་
དང་། གསུམ་པ་ནི། གཏན་ཚིགས་ཀྱི་ནི་ཚུལ་གསུམ་ལའང་། ཞེས་པ་ནས།
དམིགས་པས་ནི་མི་འགྲུབ་བོ། ཞེས་པའི་བར་གྱིས་འཆད་དོ།དེ་ལ་ཁོ་ན་རེ། རྒྱུ་ལ
ཞེས་པ་ནས། རྟགས་ལས་སྐྱེས་ཞེས་པའི་པར་གྱི་གཞུང་དེ་ཙམ་ལ་བརྟེན་ནས་རྟགས་
ཡང་དག་གི་གྲངས་ངེས་གྲུབ་པར་ཐལ། མ་གྲུབ་ན། དེ་དེའི་རྒྱས་བཤད་ཀྱི་གཞུང་མ་
ཡིན་དགོས་པ་གང་ཞིག དེ་དེའི་རྒྱས་བཤད་ཀྱི་གཞུང་ཡིན་པའི་ཕྱིར། འདོད་ན། དེ་
རྣམས་ལ་བརྟེན་ནས་རྟགས་ཡང་དག་གི་རྟགས་ཆོས་ཀྱི་འབྲེལ་པ་གྲུབ་པར་ཐལ། འདོད་
པའི་ཕྱིར། ཁྱབ་སྟེ། རྟགས་ཡང་དག་གི་གྲངས་ངེས་ངེས་པའི་སྔ་རོལ་ཏུ་རྟགས་ཡ་
དག་གི་རྟགས་ཆོས་ཀྱི་འབྲེལ་པ་ངེས་པ་འགྲོ་དགོས་པའི་ཕྱིར། མི་དགོས་ན།:རྟགས་
ཡང་དག་ལ་འབྲས་རང་མ་དམིགས་པའི་རྟགས་ཡང་དག་གསུམ་དུ་གྲངས་ངེས་ཏེ། རྟགས་
ཡང་དག་གི་རྟགས་ཆོས་ཀྱི་འབྲེལ་པ་ལ་བདག་གཅིག་འབྲེལ་དང་།དེ་བྱུང་འབྲེལ་
གཉིས་སུ་གྲངས་ངེས་པའི་ཕྱིར། ཞེས་པའི་འཆད་ཚུལ་གཉིས་པ་མ་འབྲེལ་བར་
འགྱུར་པའི་ཕྱིར།·འདོད་ན།་་རྐང་པ་གསུམ་པའི་རྒྱས་བཤད་ཀྱི་གཞུང་། གཏན་
ཚིགས་ཀྱི་ནི་ཚུལ་གསུམ་ལའང་། ཞེས་པ་ནས། མི་འགྲུབ་བོ། ”ཞེས་པའི་བར་
དོན་མེད་པར་ཐལ། འདོད་པའི་ཕྱིར་ཞེ་ན། སྐྱོན་མེད་དེ། སྦྱོར་ཚུལ་གཉིས་པ་ས་པ་རྟགས་
ཡང་དག་ལ་གསུམ་དུ་གྲངས་ངེས་ཏེ།དེའི་རྟགས་ཆོས་ཀྱི་འབྲེལ་པ་ལ་གཉིས་སུ་ངེས་
པའི་ཕྱིར། ཞེས་པ་ནི་རྟགས་ཡང་དག་དག་གི་གྲངས་ངེས་རྟོགས་པའི་ཚད་མས་འབྲེལ་
37~

པ་རྟོགས་པའི་ཚད་མ་བསྡུས་པའི་དབང་དུ་བྱས་པ་ཡིན་པས། རྒྱུ་ལ་ཞེས་པ་ནས།
རྟགས་ལས་སྐྱེས། ཞེས་པའི་བར་གྱི་གཞུང་ལ་བརྟེན་ནས་ཀྱང་འབྲེལ་བ་ངེས་པར་
ནུས་ལ།སྦྱོར་ཚུལ་དང་པོ་རྟགས་ཡང་དག་ལ་གསུམ་ཁོ་ནར་ངེས་ཏེ།ཚུལ་གསུམ་པོ་
དེ་ཁོ་ན་ལ་ཡོད་པའི་ཕྱིར། ཞེས་པ་ནི་རྟགས་ཡང་དག་གི་གྲངས་ངེས་འཆད་པའི་
ཕྱིར་དུ་འབྲེལ་བ་རྒྱས་པར་གཏན་ཚིགས་ཀྱི་ནི་ཚུལ་གསུམ་ལའང་།ཞེས་སོགས་ཀྱིས་
འཆད་ཚུལ་རྟོགས་པའི་དགོས་པ་ཡོད་པའི་ཕྱིར། འོ་ན་རྐང་པ་གཉིས་པ་དང༌། གསུམ་
པའི་རྒྱས་བཤད་ཀྱི་གཞུང་སོ་སོར་འཆད་པ་མི་འཐད་པར་ཐལ།གཉིས་པའི་རྒྱས་
བཤད་ཀྱི་གཞུང་ལས་རྟགས་ཆོས་ཀྱི་འབྲེལ་པ་རྟོགས་ནུས། གསུམ་པའི་རྒྱས་བཤད་
ཀྱི་གཞུང་ལས་གྲངས་ངེས་རྟོགས་ནུས་པའི་ཕྱིར་ཞེ་ན།དེ་གཉིས་ཀྱི་རྒྱས་བཤད་ཀྱི་
གཞུང་སོ་སོར་སྨོས་པ་ལ་ཆོས་ཅན། དགོས་པ་ཡོད་དེ། དང་པོར་རྟགས་ཡང་དག་
གི་མཚན་གཞི་ངོས་བཟུང་ནས། དེ་ལ་རྟགས་ཡང་དག་གི་མཚན་ཉིད་ངེས་བྱེད་ཀྱི་
ཚད་མ་རྒྱས་པར་གཏན་ལ་འབེབས་པའི་དགོས་པ་ཡོད་པའི་ཕྱིར། ཁོ་ན་རེ། གྲ་
ངེས་འཆད་པའི་གཞུང་དང་། འབྲེལ་བ་འཆད་པའི་གཞུང་ལ་ཟློས་སྐྱོན་ཡོད་པར་ཐལ།
གཉིས་ཀས་ཀྱང་གཉིས་ཀ་འཆད་པའི་ཕྱིར་ཞེ་ན། མ་ཁྱབ་སྟེ། སྔ་མས་གྲངས་ངེས་
གཙོ་བོར་བཤད་པའི་ཞར་ལ་འབྲེལ་བ་འཆད། ཕྱི་མས་འབྲེལ་བ་གཙོ་བོར་བཤད་
པའི་ཞར་ལ་གྲངས་ངེས་འཆད་པའི་ཕྱིར། ཁོ་ན་རེ། རྐང་པ་སྔ་མ་གསུམ་གྱི་རྗེས་སུ་
བཞི་པ་སྨོས་པ་དོན་མེད་པར་ཐལ། རྐང་པ་སྔ་མ་གསུམ་ལ་བརྟེན་ནས་ལྟར་སྣང་
ཚུལ་གསུམ་དང་མི་ལྡན་པར་རྟོགས་ཟིན་པའི་ཕྱིར་ཏེ། སྔ་མ་གསུམ་ལ་བརྟེན་ནས་
ཚུལ་གསུམ་རྟགས་ཡང་དག་ཁོ་ན་ལ་ཡོད་པར་རྟོགས་ཟིན་པའི་ཕྱིར། ཁྱབ་སྟེ། ཚུལ་
གསུམ་ཡང་དག་ཁོ་ན་ལ་ཡོད་པར་ངེས་པའི་སྔོན་དུ་ལྟར་སྣང་ཚུལ་གསུམ་དང་མི་
ལྡན་པར་ངེས་པ་འགྲོ་དགོས་པའི་ཕྱིར་ཏེ། བྱས་པ་མི་རྟག་པ་ཁོ་ན་ལ་ཡོད་པར་ངེས་
38~

པའི་སྔ་རོལ་དུ་རྟག་པ་བྱས རྩ་བར་མ་ཁྱབ་
གཏན་ཚིགས་ཡང་དག་དང་ལྟར་སྩ ས་པའི་དོན་དང་། སྡེབ་སྦྱོར་མི་
ཉམས་པའི་ཕྱིར། གཏན་ཚིགས་ལྟར་སྣང་དེ་ལས་གཞན། ཞེས་ཐ་མར་བསྟན་པའི་
ཕྱིར་ཏེ། གཏན་ཚིགས་ལྟར་སྣང་རྣམས་རྟགས་ཡང་དག་གི་གོལ་ས་མི་མཐུན་ཕྱོགས་
སུ་བསྟན་པའི་དོན་དུ་དེ་ལྟར་འཆད་དགོས་པ་ཕྱིར་ཏེ། མངོན་སུམ་ཡང་དག་བཤད་
པའི་རྗེས་སུ་མངོན་སུམ་ལྟར་སྣང་འཆད་དགོས་པའི་ཕྱིར་ཏེ། རིགས་སྒོ་ལས། ཡང་
དག་བཞི་དང་པོར་བཤད་པའི་རྗེས་སུ་ལྟར་སྣང་བཞི་བཤད་པ་ལ་དགོས་པ་ཡོད་
པའི་ཕྱིར་ཏེ། མངོན་སུམ་དང་ནི་རྗེས་སུ་དཔག །ཅེས་སོགས་གསུངས་པའི་ཕྱིར།
དེས་ན། དེ་ནི་རྣམ་གསུམ་ཉིད། ཅེས་པའི་རང་འགྲེལ་དུ། དུ་བ་དུ་ལྡན་གྱི་ཕ་ལ་མེ་
ཡོད་པ་སྒྲུབ་པའི་འབྲས་རྟགས་ཡང་དག་ཏུ་བསྟན་པ་ལ་རྩོད་པ་སྤོང་བའི་སྒོ་ནས་འབྲས་
བུའི་གཏན་ཚིགས་རྒྱས་པར་འཆད་པའི་ཕྱིར། རྒྱུ་ལ་རང་བཞིན་ཇི་སྙེད་ཅིག།ཅེས་
སོགས་གསུངས་ཏེ། འདིའི་མཚམས་སྦྱོར་དུ། རང་འགྲེལ་ལས། གལ་ཏེ་དེ་ལ་
སྐེས་པའི་ཕྱིར་འབྲས་བུ་གོ་བར་བྱེད་པ་ཡིན་ན། རྣམ་པ་ཐམས་ཅད་དུ་གོ་བར་བྱ་བ་
དང་། གོ་བར་བྱེད་པའི་ངོ་བོ་ཡིན་ཏེ།སྐྱེད་པར་བྱ་བ་དང་། སྐྱེད་པར་བྱེད་པ་ཡོད་
པའི་ཕྱིར་རོ་ཞེ་ན། དེ་མེད་པར་འབྱུང་བ་ནི།དེ་ལས་སྐྱེ་བའི་ངེས་པ་མེད་པའི་ཕྱིར་
། དེ་ལྟ་བས་ན་ཞེས་དང་གཏན་ཚིགས་བྱེ་བྲག་ཁྱད་པར་ཅན་གྱི་སྤྱི་རྣམས་བཟུང་ན་
ནི་ཡིན་པར་འདོད་དེ། སྐྱ་རྫས་ཉིད་ལ་སོགས་པ་གང་དག་ལ་ཁྱད་པར་བྱེ་བྲག་དེ་ཡོད་
པ་དེ་དག་བཟུང་ན་གོ་བར་བྱེད་པ་ཉིད་ཡིན་པར་འདོད་པའི་ཕྱིར་དུ་བས་ཁྱད་པར་
དུ་བྱས་པའི་སྐྱ་རྫས་ཉིད་ལ་སོགས་པ་ནི་མེ་ལ་མི་འཁྲུལ་བར་འགྱུར་རོ། ཞེས་གསུངས།
དེ་ནི་རྣམ་གསུམ་ཉིད་ཅེས་པའི་རང་འགྲེལ་དུ། འབྲས་རང་མ་དམིགས་པའི་རྟགས་
ཡང་དག་གསུམ་གྱི་མཚན་གཞི་བསྟན་ཏེ། དུ་བ་ལས་ནི་འདི་ན་མེ་ཡོད་དོ། ཤིང་ཤ་
39~

པ་ཡིན་པའི་ཕྱིར། འདི་ནི་ཤིང་ཡིན་ནོ། ཕྱོགས་ཀྱི་ཁྱད་པར་འགའ་ཞིག་ན་ནི་བུམ་
པ་མེད་དེ། དམིགས་པའི་མཚན་ཉིད་ཀྱི་རིག་བྱར་གྱུར་པ་ལས་མ་དམིགས་པའི་
ཕྱིར། ཞེས་གསུངས་པའི་ཕྱིར། འགྲེལ་པའི་དོན་ནི། སྐྱ་རྫས་ཆོས་ཅན།ལ་ལ་མེ་
ཡོད་པ་གོ་བར་བྱེད་པའི་འབྲས་རྟགས་ཡང་དག་ཡིན་པར་ཐལ། མེ་ལས་སྐྱེས་པའི་
ཕྱིར། འདོད་མི་ནུས་ཏེ། མེ་ལྡོག་པ་ན་ཁྱོད་ལྡོག་པར་མ་ངེས་པའི་ཕྱིར། དུ་བ་ཆོས་
ཅན། ལ་ལ་རྩྭའི་མེ་དང་སོག་མའི་མེ་སོགས་གོ་བར་བྱེད་པའི་འབྲས་རྟགས་ཡང་དག་
ཡིན་པར་ཐལ།དེ་ལས་སྐྱེས་པའི་ཕྱིར། འདོད་མི་ནུས་ཏེ། དེ་དང་རྗེས་སུ་འགྲོ་ལྡོག་
འཁྲུལ་བའི་ཕྱིར། ”ལའི་དུ་བ་ཆོས་ཅན། ལ་ལ་ལའི་མེ་སྒྲུབ་པའི་འབྲས་རྟགས་ཡང་
དག་ཡིན་པར་ཐལ། ལའི་མེ་ལས་སྐྱེས་པའི་ཕྱིར། འདོད་མི་ནུས་ཏེ། མཐུན་དཔེ་
ཚང་མང་ལ་རྗེས་སུ་མི་འགྲོ་བའི་ཕྱིར། དུ་བ་ཆོས་ཅན།ལ་ལ་མེ་མི་རྟག་པར་སྒྲུབ་
པའི་འབྲས་རྟགས་ཡང་དག་ཡིནཔར་ཐལ། མེ་མི་རྟག་པ་ལས་སྐྱེས་པའི་ཕྱིར། འདོད་
མི་ནུས་ཏེ། ལ་ལ་མེ་ཡོད་པར་ཚད་མས་གྲུབ་ཀྱང་། ལའི་མེ་རྟག་པར་སྒྲོ་འདོགས་
པའི་གང་ཟག་གྲུབ་པའི་ཕྱིར། =དེས་ན་དུ་བ་ཡོད་ན་མེ་ཡོད་པས་མ་ཁྱབ་པར་ཐལ།
མེ་གྲུབ་དུས་སུ་དུ་བ་མེད། དུ་བ་སྐྱེས་པའི་དུས་སུ་མེ་འགགས་པའི་ཕྱིར། རྒྱུ་འབྲས་
ལ་གོ་བྱ་གོ་བྱེད་མེད་པར་ཐལ།དེ་ལྟར་འདོད་པ་ཕྱིན་ཅི་ལོག་གིས་བཏགས་པའི་
ཕྱིར། ཞེས་ཟེར་རོ། རང་འགྲེལ་དུ། དེའི་ལན་ལ།རྟགས་ཀྱི་བྱེ་བྲག་ཅེས་སོགས་
གསུངས། ༈ །འདིར་སྤྱི་དོན། གཞུང་དོན། འཕྲོས་དོན་དང་གསུམ། དང་པོ་ལ།
འབྲས་རྟགས་ལ་མཚན་ཉིད། དབྱེ་བ། ”མཚན་གཞིའི་སྟེང་དུ་མཚན་ཉིད་ངེས་བྱེད།
མདོ་ལས་གསུངས་པའི་དགོས་པ་དང་བཞི། ”་དང་པོ་ནི། ་དེ་སྒྲུབ་ཀྱི་སྒྲུབ་པའི་ཚུལ་
གསུམ་ཡིན་པ་གང་ཞིག །དེ་སྒྲུབ་ཀྱི་དངོས་ཀྱི་བསྒྲུབ་བྱའི་ཆོས་སུ་བཟུང་བྱ་དང་།
རང་དང་རྫས་ཐ་དད་དུ་གྱུར་པའི་རང་གི་ཁྱབ་བྱེད་ལ་གཞི་མཐུན་སྲིད་པ་དེ། དེ་སྒྲུབ་
~40~

ཀྱི་འབྲས་རྟགས་ཡང་དག་ཡིན་པའི་མཚན་ཉིད། གཉིས་པ་ལ། སྒྲས་བརྗོད་རིགས་
ཀྱི་སྒོ་ནས་དབྱེ་ན།རྒྱུ་དངོས་སྒྲུབ་པ། རྒྱུ་སྔོན་སོང་སྒྲུབ་པ། རྒྱུའི་སྤྱི་སྒྲུབ་པ། རྒྱུའི་
ཁྱད་པར་སྒྲུབ་པ། རྒྱུ་ཆོས་རྗེས་དཔོག་གི་འབྲས་རྟགས་དང་ལྔ་གསུངས། དང་པོ་ནི།
དུ་ལྡན་ལ་ལ་ཆོས་ཅན། མེ་ཡོད་དེ། དུ་བ་ཡོད་པའི་ཕྱིར། གཉིས་པ་ནི།བར་སྣང་གི་;
དུ་བ་སྔོ་ལོང་པོ་ཆོས་ཅན། རང་གི་རྒྱུར་གྱུར་པའི་མེ་སྔ་མ་སྔོན་དུ་སོང་སྟེ། དུ་བ་
ཡིན་པའི་ཕྱིར། གསུམ་པ་ནི་ཉེར་ལེན་གྱི་ཕུང་པོ་ཆོས་ཅན།རང་རྒྱུ་དང་བཅས་པ་
ཡིན་ཏེ། རེས་འགའ་བའི་དངོས་པོ་ཡིན་པའི་ཕྱིར། འདིའི་ཕྱོགས་ཆོས་མངོན་སུམ་
གྱིས་གྲུབ་ལ། ཁྱབ་པ་ནི། རེས་འགའ་བའི་དངོས་པོ་ཡིན་ན། རང་རྒྱུ་དང་བཅས་
པས་ཁྱབ་སྟེ། རྒྱུ་མེད་དུ་འབྱུང་ན་རེས་འགའ་བའི་དངོས་པོར་འགལ་བའི་ཕྱིར་ཏེ།
རྒྱུ་མེད་དུ་འབྱུང་ན་རྟག་ཏུ་ཡོད་པས་ཀྱང་ཁྱབ། གཏན་ནས་མེད་པས་ཀྱང་ཁྱབ་པའི་
ཕྱིར་ཏེ།རྒྱུ་མེད་གཞན་ལ་མི་ལྟོས་ཕྱིར། །རྟག་ཏུ་ཡོད་པའམ་མེད་པར་འགྱུར། །
དངོས་པོ་རྣམས་ནི་རེས་འགའ་ཞིག།འབྱུང་བ་ལྟོས་པ་ལས་ཡིན་ནོ། ཞེས་གསུངས་
པའི་ཕྱིར། བཞི་པ་ནི། གཟུགས་འཛིན་དབང་མངོན་ཆོས་ཅན། དབང་ཡིད་གཉིས་
ལས་གཞན་པའི་རང་གི་རྒྱུ་ཞིག་ཡོད་དེ། དེ་གཉིས་ཡོད་ཀྱང་མི་སྐྱེ་བ་སྲིད། རེས་
འགའ་སྐྱེ་བའི་ཕྱིར།ཞེས་པ་ལྟ་བུ་སྟེ། རྒྱུ་གཞན་དག་ནི་ཡོད་ན་ཡང་། །དབང་པོའི་
བློ་རྣམས་མི་སྲིད་ཕྱིར། །ཐ་དད་དུ་ནི་རྗེས་དཔོག་འགྱུར། ཞེས་པའི་དོན་ནོ། ལྔ་པ་ནི།
ཁ་ནང་བུ་རམ་གོང་བུའི་སྟེང་དུ་ཆོས་ཅན། བུ་རོ་སྔ་མས་བུར་གཟུགས་ད་ལྟར་བ་
སྐྱེད་པའི་ནུས་པ་ཡོད་དེ། བུ་རོ་ད་ལྟར་བ་ཡོད་པའི་ཕྱིར། ཞེས་པ་ལྟ་བུའོ། དེ་ཡང་
རོ་ད་ལྟར་བའི་རྒྱུ་ནི་རོ་སྔ་མ་ཡིན་ལ།དེའི་ཆོས་ནི་གཟུགས་སྔ་མས་རོ་ད་ལྟར་བ་
སྐྱེད་པའི་ནུས་པ་དཔོག་པའི་འབྲས་རྟགས་ཡིན་པས། "རྒྱུའི་ཆོས་རྗེས་སུ་དཔོག་པའི་
འབྲས་རྟགས་ཞེས་བྱ་སྟེ། དཔེར་ན་དུ་བའི་རྟགས་ཀྱིས་དུ་ལྡན་གྱི་ལ་ལ་མེས་བུད་
41

ཤིང་གི་འགྱུར་བ་སྐྱེད་པའི་ནུས་པ་དཔག་སྟོབས་ཀྱིས་བུད་ཤིང་གི་འགྱུར་བ་དཔོག་པ་
བཞིན་ནོ། ཤཱཀྱས། རོ་ལས་དངོས་སུ་གཟུགས་རྗེས་སུ་དཔོག་པ་ནི་མིན་ནོ།འོན་
ཀྱང་རོའི་གཟུགས་ཁོ་ནའི་རྗེས་སུ་གཟུགས་ཀྱི་ལྷན་ཅིག་བྱེད་པའི་རྒྱུ་ནུས་པ་ཐོགས་
པ་མེད་པ་ཉིད་རྗེས་སུ་དཔོག་པར་བྱེད། ཅེས་དང་། དངོས་སུ་རྟགས་ཉིད་ཡིན་པས་
ནི་མིན་ཏེ། འབྲེལ་པ་མེད་པའི་ཕྱིར་རོ། ཞེས་གསུངས་པ་ནི། ཚོགས་པ་གཅིག་ལ་
རག་ལུས་པ།:”ཞེས་སོགས་ཀྱི་དོན་ནོ། གསུམ་པ་ལ་རྟགས་བཀོད་པ་དང་། ཚུལ་
སྒྲུབ་པ་གཉིས། དང་པོ་ནི། གང་ན་དུ་བ་ཡོད་ན་མེ་ཡོད་པས་ཁྱབ། དཔེར་ན་ཚང་
མང་བཞིན། དུ་ལྡན་གྱི་ལ་ཕ་གི་ལ་ཡང་དུ་བ་ཡོད་དོ། ཞེས་པ་ལྟ་བུ། འདིའི་ཕྱོགས་
ཆོས་མངོན་སུམ་གྱིས་གྲུབ་ལ། ཁྱབ་པའི་ཚུལ་གཉིས་མེ་དུ་རྒྱུ་འབྲས་སུ་ངེས་བྱེད་
ཀྱི་ཚད་མ་ལ་བརྟེན་ནས་འགྲུབ་པས། འདི་ལ་རྒྱུ་འབྲས་ངེས་བྱེད་ཀྱི་ཚད་མ་དུ་དགོས་
དཔྱད་པ་དང་། རྒྱུན་དང་སྐད་ཅིག་མ་གང་ལས་ངེས་དཔྱད་པ་གཉིས།དང་པོ་ནི། མེ་
དུ་རྒྱུ་འབྲས་སུ་འགྲུབ་པ་ལ། ཚད་མ་དུ་མ་ངེས་པར་དགོས་པ་མིན་ཏེ། དབང་རྣོན་
གྱིས་དུ་བ་མེ་ལས་སྐྱེ་བར་མཐོང་བའི་མངོན་སུམ་གཅིག་ལ་བརྟེན་ནས་ཀྱང་མེ་དུ་
རྒྱུ་འབྲས་སུ་འགྲུབ་པའི་ཕྱིར་ཏེ། དབང་རྣོན་གྱི་རྒྱུད་ཀྱི་བུམ་པས་རང་ནང་གི་ཆུ་སྐོར་
བར་མཐོང་བའི་མངོན་སུམ་གྱི་ཚད་མ་གཅིག་གིས་བུམ་པས་ཆུ་སྐྱོར་བར་གྲུབ་པ་
གང་ཞིག །རྒྱུ་མཚན་མཚུངས་པའི་ཕྱིར། བུམ་པ་རང་ནང་གི་ཆུའི་རྒྱུ་ཡིན་ཏེ། དེ་
རང་ནང་གི་ཆུ་དང་དོན་གཞན་གྱི་རྟེན་དང་བརྟེན་པ་ཡིན་པའི་ཕྱིར། དེ་ལྟར་དུ།
བ་ཡི་ནི་གེགས་བྱེད་ཕྱིར། །ཆུ་སོགས་ཀྱི་ནི་རྟེན་འགྱུར་གྱི། ཞེས་སོགས་ཀྱི་
རིགས་པས་གྲུབ་པའི་ཕྱིར། དབང་རྟུལ་གྱིས་མེ་དུ་རྒྱུ་འབྲས་སུ་ངེས་པར་བྱེད་པ་ལ།
དང་པོར་མེ་དུ་གཉིས་ཀ་མ་དམིགས་པའི་དག་འཛིན་མངོན་སུམ་གཅིག དེ་རྗེས་མེའི་
རྫས་ཁོ་ན་གསར་དུ་དམིགས་པའི་མངོན་སུམ་གཅིག དེ་རྗེས་ཡུལ་གཞན་ནས
~42

འོངས་པ་ལྟ་བུ་མ་ཡིན་པར་གཞི་དེར་དུ་བ་གསར་དུ་དམིགས་པའི་མངོན་སུམ་གཅིག
དེ་རྗེས་མེ་དུ་གཉིས་ཀ་དམིགས་པའི་མངོན་སུམ་གཅིག དེ་རྗེས་མེ་མ་དམིགས་
པའི་མངོན་སུམ་གཅིག དེ་རྗེས་དུ་བ་ཡུལ་གཞན་དུ་སོང་བ་ལྟ་བུ་མིན་པར་གཞི་དེ་
ཉིད་དུ་མ་དམིགས་པའི་མངོན་སུམ་གཅིག་སྟེ། ཕྲུགས་གསུམ་པོ་འདི་ལ་བརྟེན་ནས་
མེ་དུ་རྒྱུ་འབྲས་སུ་འགྲུབ་སྟེ། དུ་བ་རྒྱུ་མེད་དང་མི་མཐུན་པའི་རྒྱུ་ལས་སྐྱེ་བ་ཁེགས་
ནས། མེས་ཕན་བཏགས་སྟོབས་ཀྱིས་མེ་ཡོད་མེད་ཀྱི་རྗེས་སུ་འགྲོ་ལྡོག་བྱེད་པར་
གྲུབ་པའི་ཕྱིར་ཏེ། དེ་ལྟར་དུ། མེ་ཡི་འབྲས་བུ་དུ་བ་སྟེ། ཞེས་སོགས་ཀྱི་རིགས་པས་
གྲུབ་པའི་ཕྱིར། མེ་དུའི་རྒྱུ་འབྲས་ཀྱི་འབྲེལ་པ་མངོན་སུམ་གྱི་ཚད་མའི་སྟོབས་གྱིས་
གྲུབ་པ་ཡིན་གྱི། མངོན་སུམ་གྱིས་དངོས་སུ་འཛིན་པ་མིན་ཏེ། རྒྱུ་འབྲས་གྱི་འབྲེལ་པ་
རྟོག་པས་བཏགས་པ་ཡིན་པའི་ཕྱིར་ཏེ། རང་གི་རྒྱུ་ལས་གྲུབ་པའི་ཕྱིར། །འབྲས་བུ་
རག་ལས་མེད་པར་ཡང༌། །རྟོག་པ་ཡི་ནི་འབྲེལ་བར་བྱེད། ཅེས་སོགས་ཀྱི་རིགས་
པས་གྲུབ་པའི་ཕྱིར། གཉིས་པ་ནི། མེ་དུའི་རྒྱུ་འབྲས་ཀྱི་འབྲེལ་བ་དེ་རྒྱུན་དང་སྐད་
ཅིག་མ་གང་ལས་ངེས་པ་ཡིན་ཞེ་ན། ཚུར་མཐོང་རྣམས་ཀྱིས་ནི་རྒྱུན་དང་ལྡན་པའི་
མངོན་སུམ་གྱི་ཚད་མས་ངེས་པ་ཡིན་གྱི། །དུས་ཀྱི་ཐུང་བའི་མཐར་ཐུག་པའི་མངོན་
སུམ་ལས་ངེས་པ་མིན་ཏེ། དུས་མཐའི་སྐད་ཅིག་མར་གྱུར་པའི་ཚུར་མཐོང་གི་རྒྱུད་
ཀྱི་ཤེས་པ་ཚད་མར་མི་རུང་བའི་ཕྱིར། ་བཞི་པ་ནི། ཆོས་བཅུ་པའི་མདོ་ལས། དུ་བ་
ལས་ནི་མེར་ཤེས་དང་། ། ཆུ་སྐྱར་ལས་ནི་ཆུ་ཤེས་ལྟར།།བྱང་ཆུབ་སེམས་དཔའ་བློ་
ལྡན་གྱི། །རིགས་ནི་ཚད་མ་དག་ལས་ཤེས། ཞེས་སོགས་ཀྱིས་འབྲས་རྟགས་ཡང་
དག་བསྟན་པ་ཆོས་ཅན། དགོས་པ་ཡོད་དེ། མེས་དུ་བ་སྐྱེས་པ་དཔེར་བཀོད་པའི་སྒོ་
ནས་འདུས་བྱས་མི་རྟག་པར་རྟོགས་པ་ལས། ཟག་བཅས་ཐམས་ཅད་སྡུག་བསྔལ་གྱི་
དུ་རྟོགས་པ་འབྱུང་། དེ་ལས་ཆོས་ཐམས་ཅད་གང་ཟག་གི་བདག་མེད་དུ་
~43~

རྟོགས་པ་འབྱུང་། དེ་ལས་མྱ་ངན་ལས་འདས་པ་ཐོབ་པའི་རིམ་པ་དང་། ལྷག་པ་
ཚུལ་ཁྲིམས་ཀྱི་བསླབ་པ། |:ཏིང་ངེ་འཛིན་གྱི་བསླབ་པ། ཤེས་རབ་ཀྱི་བསླབ་པ་
གསུམ་སྔ་མ་སྔ་མ་ལས་ཕྱི་མ་ཕྱི་མ་འབྱུང་བར་རྟོགས་པའི་དགོས་པ་ཡོད་པའི་ཕྱིར།
ལྟ་བ་བཀར་བཏགས་ཀྱི་ཕྱག་རྒྱ་བཞི་པོ་འདི་ལ་རྒྱུ་འབྲས་ཀྱི་རིམ་པ་ཡོད་དེ། དེ་ལྟར་
དུ། སྟོང་ཉིད་ལྟ་བས་གྲོལ་གྱུར་གྱི། །སྒོམ་པ་ལྷག་མ་དེ་དོན་ཡིན། །དེ་ཕྱིར་མི་རྟག་
ལས་སྡུག་བསྔལ།·།སྡུག་བསྔལ་ལས་ནི་བདག་མེད་གསུངས། ཞེས་སོགས་ཀྱི་
རིགས་པས་གྲུབ་པའི་ཕྱིར་རོ། བསླབ་པ་གསུམ་ལ་རྒྱུ་འབྲས་ཀྱི་རིམ་པ་ཡོད་དེ།
དཀོན་བརྩེགས་ལས། ཚུལ་ཁྲིམས་ལ་གནས་ནས་ཏིང་ངེ་འཛིན་ཐོབ་སྟེ། །ཏིང་ངེ་
འཛིན་ཐོབ་ནས་ཀྱང་ཤེས་རབ་སྒོམ་པར་བྱེད། ཅེས་སོགས་གསུངས་པ་ལ་བརྟེན་
ནས་གྲུབ་པའི་ཕྱིར་དང་།འདུལ་བའི་མདོ་ལས་ཀྱང་། དགེ་སློང་དག་ཚུལ་ཁྲིམས་ལ་
གོམས་པར་བྱས་ན་ཏིང་ངེ་འཛིན་ལ་ཡུན་རིང་དུ་གནས་པར་འགྱུར་རོ། ཏིང་ངེ་འཛིན་
ལ་གོམས་པར་བྱས་ན་ཤེས་རབ་ལ་ཡུན་རིང་དུ་གནས་པར་འགྱུར་རོ། ཤེས་རབ་
ལ་གོམས་པར་བྱས་ན་ཉོན་མོངས་པ་དང་ཉེ་བའི་ཉོན་མོངས་པའི་འཆིང་བ་ལས་སེམས་
རྣམ་པར་གྲོལ་བར་འགྱུར་རོ། · ཞེས་ཚུལ་ཁྲིམས་རྣམ་པར་དག་པ་འདི།: མངོན་པར་
མཐོ་བ་དང་། ངེས་པར་ལེགས་པ་ཐམས་ཅད་ཀྱི་གཞི་རྟེན། མཁའ་ལ་རྒྱུ་བ་དང་།
རྒྱུ་བའི་འགྲོ་བ་རྣམས་ས་ལ་བརྟེན་དགོས་པ་བཞིན་དུ་གསུངས་པ་ནི། ཁྲིམས་ནི་རྒྱུ་
དང་མི་རྒྱུའི་ས་བཞིན་དུ། །ཡོན་ཏན་ཀུན་གྱི་གཞི་རྟེན་ལགས་པར་གསུངས། ཞེས་
བཤེས་སྤྲིང་ལས་གསུངས་པ་ལྟར་རོ། དོན་གྱི་གནད་འདི་ཉིད་གཟིགས་ནས། ལམ་
རིམ་ལས། ཚུལ་ཁྲིམས་ཉེས་སྤྱོད་དྲི་མ་འཁྲུད་པའི་ཆུ།།ཉོན་མོངས་ཚ་གདུང་སེལ་
བའི་ཟླ་བའི་འོད། །སྐྱེ་དགུའི་དབུས་ན་ལྷུན་པོ་ལྟ་བུར་བརྗིད། །སྟོབས་ཀྱིས་བསྡིགས་
པ་མེད་པར་འགྲོ་ཀུན་འདུད། །དེ་ལྟར་ཤེས་ནས་ཡང་དག་བླངས་པའི་ཁྲིམས། །དམ་
~44~

པ་རྣམས་ཀྱིས་མིག་བཞིན་བསྲུང་བརྵ་མཛད། །རྣལ་འབྱོར་ངས་ཀྱང་ཉམས་ལེན་དེ་
ལྟར་བགྱིས། །ཐར་འདོད་ཁྱེད་ཀྱང་དེ་ལྟར་བསྐྱང་འཚལ་ལོ། ཞེས་ཐུགས་བརྩེ་བ་
ཆེན་པོའི་གཞན་དབང་དུ་གྱུར་ཏེ། ཐར་འདོད་ཀྱི་གདུལ་བྱ་རྣམས་ལ་ལེགས་པར་གདམས་
པའི་བཀའ་དྲིན་དེ་རྣམས་ཀྱིས་ནི་འཁོར་བ་མེད་ལ། འཆིང་བ་འབའ་ཞིག་དོན་དུ་
གཉེར་བའི་བདག་ཅག་རྣམས་ལ་ནི་ཆ་ཙམ་དང་ཕྱོགས་ཙམ་དུ་མཆིས་སོ། དེ་ཡང་
ཚུལ་ཁྲིམས་རྣམ་པར་དག་པ་བསྲུང་བ་ནི། བླང་དོར་གྱི་དམིགས་རྣམ་མ་བརྗེད་པའི་
དྲན་པ་དང་། ཤེས་བཞིན་ཆུ་བོའི་རྒྱུན་བཞིན་བསྟེན་པ་ལ་རག་ལས་ཤིང་། དེ་ལྟར་
བྱས་ན་གོམས་པའི་དབང་དང་རྒྱུད་ཉེས་ལྟུང་གིས་དག་པ་དང་། རྟེན་ཅིང་འབྲེལ་པར་
འབྱུང་བའི་ཆོས་ཉིད་ཀྱི་རིགས་པ་གསུམ་ལ་བརྟེན་ནས་ཏིང་ངེ་འཛིན་གྱི་རྟོགས་པ་བརྟན་
པོ་བྱིང་རྒོད་ཀྱིས་མི་གཡོ་བ་དང་། ཤིན་ཏུ་གསལ་བའི་རི་རྒྱལ་ལྷུན་པོ་ལྟ་བུ་འབྱུང་
ལ། དེ་ལ་བརྟེན་ནས་བླང་དོར་གྱི་གནས་ལ་གཡོ་མེད་དུ་དཔྱོད་པའི་ལྷག་མཐོང་
སྒྲིབ་པ་གཉིས་ཀྱི་མུན་པ་སེལ་བར་བྱེད་པ་ལྷུན་པོའི་འོད་འཕྲོ་བ་ལྟ་བུ་འབྱུང་། དེ་ལ་
བརྟེན་ནས་སྒྲིབ་གཉིས་མུན་པ་ལྟ་བུ་བསལ་ཏེ། བླང་དོར་གྱི་གནས་ལ་ཤིན་ཏུ་གསལ་
བར་དཔྱོད་པའི་ཀུན་མཁྱེན་ཡེ་ཤེས་འབྱུང་ངོ། དེས་ན། རྒྱལ་བ་སྲས་བཅས་དབྱངས་
དང་མགྲིན་གཅིག་ཏུ། །ཚུལ་ཁྲིམས་རྣམ་དག་སྲོག་ལས་གཅེས་པ་རུ། །ལེགས་པར་
བསྲུངས་ཞེས་ནན་གྱིས་འདོམས་པར་མཛད། །འདི་ལས་ལྷག་པའི་གདམས་པའི་
དོན་པོ་མེད། དེའི་གནད་ཀྱིས་ལམ་གྱི་གོ་རིམ་ངེས་པའི་ཚུལ་དང་། ལས་
ལས་རྒྱུ་འབྲས་
ཀྱི་སྔོན་བྱུང་དང་། སྐྱོབ་པའི་རྟགས་ཀྱིས་བདེ་གཤེགས་དཔོག་ཚུལ་སོགས་སྟོན་པ་
རྣམས། རྒྱུ་སྔོན་སོང་སྒྲུབ་པའི་འབྲས་བུའི་རྟགས་ཀྱི་འཆད་པ་ཤ་སྟག་ཏུ་སྣང་ངོ་། གཉིས་
པ་གཞུང་དོན་ནི། སྔར་བཤད་ཀྱི་རྩོད་པ་སྤང་བ་ནི། དུ་བ་ཆོས་ཅན། དུ་ལྡན་གྱི་
མེ་གོ་བྱེད་ཀྱི་འབྲས་རྟགས་ཡང་དག་ཡིན་ཏེ། དེ་སྒྲུབ་ཀྱི་ཚུལ་གསུམ་གང་ཞིག །མེའི་
45~

འབྲས་བུར་ངེས་པའི་ཕྱིར། སྐྱ་རྫས་ཆོས་ཅན། དེ་སྒྲུབ་ཀྱི་འབྲས་རྟགས་ཡང་དག་
མིན་ཏེ། མེ་ལ་རྗེས་སུ་འགྲོ་ལྡོག་འཁྲུལ་བའི་ཕྱིར། གསུམ་པ་ནི། ཊཱིཀ་ཆེན་ལས།
ལའི་དུ་བ་ཡང་རྟགས་སུ་ཁོ་བོ་མི་འདོད་དེ། དེ་ལྟར་ན་ལའི་མེ་ཉིད་བསྒྲུབ་བྱའི་ཆོས་
སུ་འགྱུར་བ་དང་། ལའི་དུ་བ་ཚང་མང་ལ་རྗེས་སུ་མི་འགྲོ་བས་རྗེས་ཁྱབ་ངེས་པ་ན་
བསྒྲུབ་བྱ་གྲུབ་པར་ཐལ་བ་དང་། ཡང་དག་འགལ་རྟགས་སུ་ཐལ་བ་དང་། ཐུན་མོང་
མ་ཡིན་པ་རྟགས་ཡང་དག་ཏུ་ཐལ་བའི་ཉེས་པ་གསུམ་མོ། ཞེས་སོགས་གསུངས་
པའི་དོན་ནི། དུ་ལྡན་གྱི་ལ་ལ་མེ་ཡོད་པར་སྒྲུབ་པའི་རྗེས་ཁྱབ་ངེས་ན། དེ་སྒྲུབ་ཀྱི་
བསྒྲུབ་བྱ་ངེས་དགོས་པར་ཐལ། དེ་སྒྲུབ་ཀྱི་རྗེས་ཁྱབ་ངེས་ན་ལའི་མེ་ངེས་དགོས་
པའི་ཕྱིར། མ་གྲུབ་ན།. དེར་ཐལ། ལའི་མེ་ཉིད་དེ་སྒྲུབ་ཀྱི་སྒྲུབ་ཆོས་ཡིན་པའི་ཕྱིར།
དེར་ཐལ། ལའི་དུ་བ་དེ་དེ་སྒྲུབ་ཀྱི་རྟགས་ཡང་དག་ཡིན་པའི་ཕྱིར། རྟགས་ཁས།
ལ་ལ་མེ་ཡོད་པར་སྒྲུབ་པའི་རྗེས་ཁྱབ་དེ་དུ་ལྡན་གྱི་ལའི་སྟེང་དུ་ངེས་དགོས་པར་ཐལ།
ལའི་དུ་བ་དེ་སྒྲུབ་ཀྱི་རྟགས་ཡང་དག་གང་ཞིག །ཚང་མང་ནི་དེའི་རྟགས་ཀྱིས་དེ་སྒྲུབ་
ཀྱི་མཐུན་དཔེ་ཡང་དག་མ་ཡིན་པའི་ཕྱིར། དང་པོ་ཁས། ཕྱི་མ་གྲུབ་སྟེ། ལའི་དུ་བ་
ཚང་མང་ལ་རྗེས་སུ་མི་འགྲོ་བའི་ཕྱིར།འདོད་ན། དེའི་རྗེས་ཁྱབ་ངེས་ན།དེའི་བསྒྲུབ་
བྱ་ངེས་དགོས་པར་ཐལ། འདོད་པའི་ཕྱིར། དུ་བ་དུ་ལྡན་གྱི་ལ་ལ་མེ་ཡོད་པར་སྒྲུབ་
པའི་འགལ་རྟགས་ཡིན་པར་ཐལ། དེ་དེ་སྒྲུབ་ཀྱི་ཕྱོགས་ཆོས་གང་ཞིག་དེ་དེ་སྒྲུབ་ཀྱི་
རྟགས་ཡང་དག་མ་ཡིན་པའི་ཕྱིར། མ་ཡིན་པར་ཐལ། དུ་བ་ཡོད་ན་མེ་ཡོད་པས་ཁྱབ་
པ་འགལ་བའི་ཕྱིར། རྟགས་ཁས་སོ། སྒྲའི་བྱས་པ་སྒྲ་མི་རྟག་པར་སྒྲུབ་པའི་རྟགས་
ཡང་དག་ཡིན་པར་ཐལ། ལའི་དུ་བ་དུ་ལྡན་གྱི་ལ་ལ་མེ་ཡོད་པར་སྒྲུབ་པའི་རྟགས་
ཡང་དག་ཡིན་པའི་ཕྱིར། རྟགས་ཁས། འདོད་ན། སྤྱིར་དེ་སྒྲུབ་ཀྱི་ཐུན་མོང་མིན་པའི་
མ་ངེས་པའི་གཏན་ཚིགས་ཡིན་ན། དེ་སྒྲུབ་ཀྱི་རྟགས་ཡང་དག་ཡིན་དགོས་པར་ཐལ།
~46~

འདོད་པའི་ཕྱིར། དུ་ལྡན་གྱི་ལ་ལ་མངོན་སུམ་གྱིས་དམིགས་པའི་དུ་བ་དེ་སྒྲུབ་ཀྱི་རྟགས་
ཡང་དག་ཏུ་འདོད་པའང་མི་རིགས་པར་ཐལ། སྔར་བཤད་ཀྱི་ཉེས་པ་གསུམ་པོ་ཟློག་ཏུ་
མེད་པའི་ཕྱིར། ལའི་དུ་བ་དེ་སྒྲུབ་ཀྱི་སོང་ཚོད་ཀྱི་རྟགས་ཡང་དག་ཡིན་ནོ། །ཞེས་
འདོད་པའང་མི་རིགས་པར་ཐལ། ཉེས་པ་དེ་གསུམ་ཟློག་ཏུ་མེད་པའི་ཕྱིར། དུ་བ་
ཙམ་དེ་སྒྲུབ་ཀྱི་བཀོད་ཚོད་ཀྱི་གཏན་ཚིགས་ཡང་དག་དང༌། ལའི་དུ་བ་དེ་སྒྲུབ་ཀྱི་
སོང་ཚོད་ཀྱི་གཏན་ཚིགས་ཡང་དག་ཡིན་ནོ་ཞེས་སྨྲ་བའི་རྒོལ་བ་ཆོས་ཅན། ཁྱོད་
དེ་སྒྲུབ་ཀྱི་སྔ་རྒོལ་ཡང་དག་མིན་པར་ཐལ། ཁྱོད་ཀྱིས་གང་སྨྲས་པ་དེ་དེ་སྒྲུབ་ཀྱི་
རྟགས་ཡང་དག་ཏུ་མ་སོང་། ·གང་དེ་སྒྲུབ་ཀྱི་རྟགས་ཡང་དག་ཏུ་སོང་བ་དེ་ནི་ཁྱོད་
ཀྱིས་དེ་སྒྲུབ་ཀྱི་རྟགས་ཡང་དག་ཏུ་མ་སྨྲས་པའི་ཕྱིར། དེ་ནི་རྣམ་གསུམ་ཉིད། ཅེས་
པའི་རང་འགྲེལ་དུ་དངོས་སུ་བསྟན་པའི་རང་བཞིན་གྱི་རྟགས་ཡང་དག་དེ་འཆད་པར་
བྱེད་པ་ལ།རང་བཞིན་ཡོད་ཙམ་དང་ཞེས་སོགས་གསུངས་ཏེ། ཤཱཀྱས། རང་བཞིན་
གྱི་གཏན་ཚིགས་ཀྱི་དབང་དུ་བྱས་ནས། རང་བཞིན་ཡོད་ཙམ་དང་། ཞེས་བྱ་བ་ལ་
སོགས་པ་སྨོས་ཏེ། ཞེས་གསུངས་པའི་ཕྱིར།།འདིའི་སྐབས་སུ་སྤྱི་དོན་དང་།གཞུང་
དོན་གཉིས། དང་པོ་ལ་རང་བཞིན་གྱི་རྟགས་ཡང་དག་ལ་མཚན་ཉིད། :དབྱེ་བ།
མཚན་གཞི་ལ་མཚན་ཉིད་ངེས་བྱེད། . མདོ་ལས་གསུངས་པའི་དགོས་པ་དང་བཞི།
དང་པོ་ནི། དེ་སྒྲུབ་ཀྱི་སྒྲུབ་པའི་ཚུལ་གསུམ་ཡིན་པ་གང་ཞིག །དེ་སྒྲུབ་ཀྱི་དངོས་ཀྱི་
བསྒྲུབ་བྱའི་ཆོས་སུ་གཟུང་བྱ་དང་རང་དང་བདག་ཉིད་གཅིག་ཏུ་གྱུར་པའི་རང་གི་ཁྱབ་
བྱེད་ཀྱི་གཞི་མཐུན་སྲིད་པ། དེ་སྒྲུབ་ཀྱི་རང་བཞིན་གྱི་རྟགས་ཡང་དག་གི་མཚན་
ཉིད་དོ། གཉིས་པ་ལ། ཁྱད་པར་ལྟོས་པ་བའི་རང་བཞིན་གྱི་རྟགས་ཡང་དག་དང་།
རང་བཞིན་དག་པ་བའི་རང་བཞིན་གྱི་རྟགས་ཡང་དག་གཉིས། རང་བརྗོད་པའི་སྒྲས་
རང་གི་ཁྱད་པར་བྱེད་ཆོས་འཕེན་པ་གང་ཞིག །དེ་སྒྲུབ་ཀྱི་རང་བཞིན་གྱི་ཚུལ་གསུམ་
~47~

དུ་དམིགས་པ་དེ།:དེ་སྒྲུབ་ཀྱི་ཁྱད་པར་ལྟོས་པ་བའི་རང་བཞིན་གྱི་རྟགས་ཡང་དག་
གི་མཚན་ཉིད། འདི་ལ་དབྱེ་ན། ཁྱད་པར་བྱེད་ཆོས་རྫས་གཞན་འཕེན་པ་དང་། ཁྱད་
པར་བྱེད་ཆོས་རྫས་གཞན་མི་འཕེན་པའི་ཁྱད་པར་ལྟོས་པ་བའི་རང་བཞིན་གྱི་རྟགས་
ཡང་དག་གཉིས། དང་པོ་ལ། ཁྱད་པར་བྱེད་ཆོས་རྫས་གཞན་དངོས་སུ་འཕེན་པ་
དང་། ཤུགས་ལ་འཕེན་པའི་དེ་གཉིས། དང་པོ་ནི། དུང་སྒྲ་ཆོས་ཅན། མི་རྟག་སྟེ།
རྩོལ་བྱུང་ཡིན་པའི་ཕྱིར། གཉིས་པ་ནི། དེ་ཆོས་ཅན། མི་རྟག་སྟེ།བྱས་པའི་ཕྱིར་
ཞེས་པ་ལྟ་བུའོ། གོང་གི་གཉིས་པ་ནི། དེ་ཆོས་ཅན། མི་རྟག་སྟེ། སྐྱེས་ལྡན་ཡིན་པའི་
ཕྱིར། རང་བརྗོད་པའི་སྒྲས་རང་གི་ཁྱད་པར་བྱེད་ཆོས་མི་འཕེན་པ་གང་ཞིག །དེ་
སྒྲུབ་ཀྱི་རང་བཞིན་གྱི་ཚུལ་གསུམ་དུ་དམིགས་པ། དེ་སྒྲུབ་ཀྱི་རང་བཞིན་དག་པ་བའི་
རང་བཞིན་གྱི་རྟགས་ཡང་དག་གི་མཚན་ཉིད། མཚན་གཞི་ནི། སྒྲ་ཆོས་ཅན།མི་རྟག་
སྟེ། དངོས་པོ་ཡིན་པའི་ཕྱིར། ཞེས་པ་ལྟ་བུ་སྟེ། རང་བཞིན་ཁྱད་པར་བྱེ་བྲག་ལ།
ཞེས་སོགས་ཀྱི་དོན་ནོ། གསུམ་པ་ལ་རྟགས་བཀོད། ཚུལ་བསྒྲུབ། དང་པོ་ནི། གང་
བྱས་པ་ཡིན་ན། མི་རྟག་པ་ཡིན་པས་ཁྱབ། དཔེར་ན་བུམ་པ་བཞིན། སྒྲ་ཡང་བྱས་
ཞེས་པ་ལྟ་བུའོ། གཉིས་པ་ནི། ཕྱོགས་ཆོས་ཕལ་ཆེར་མངོན་སུམ་གྱིས་གྲུབ་ལ།
གལ་ཏེ་མ་གྲུབ་ན། སྒྲ་ཆོས་ཅན། བྱས་པ་ཡིན་ཏེ། སྐྱེས་པ་ཡིན་པའི་ཕྱིར་ཞེས་པའི་
ཐ་སྙད་འབའ་ཞིག་སྒྲུབ་ཀྱི་རྟགས་ཡང་དག་ལ་བརྟེན་ནས་འགྲུབ་ཅིང་། འདིའི་ཚུལ་
གསུམ་ནི་མངོན་སུམ་གྱིས་གྲུབ་བོ། ཁྱབ་པ་བསྒྲུབ་པ་ལ། ཚད་མ་དུ་དགོས་དཔྱད་
པ་དང་། རྗེས་སུ་འགྲོ་ལྡོག་གི་ཁྱབ་པ་ངེས་པའི་སྔ་རོལ་ཏུ་འབྲེལ་བ་ངེས་དགོས་པ།
འབྲེལ་པ་ངེས་བྱེད་ཀྱི་ཚད་མ་བཤད་པ་དང་གསུམ། དང་པོ་ནི། རྗེས་སུ་འགྲོ་ལྡོག་
གི་ཁྱབ་པ་ངེས་པ་ལ་ཚད་མ་གསུམ་དགོས་ཏེ། རྟགས་ཀྱི་མཚན་གཞི་ངེས་པའི་ཚད་
མ། དགག་ཆོས་བསྒྲུབ་ཆོས་དངོས་འགལ་དུ་ངེས་པའི་ཚད་མ། རྟགས་དགག་བྱའི་
~48~

ཆོས་ལ་འགོག་བྱེད་ཀྱི་ཚད་མ་དང་གསུམ་དགོས་པའི་ཕྱིར་ཏེ། དང་པོ་མེད་པར་དེ་
གཉིས་གྲུབ་ན། རི་བོང་རྭ་ཆོས་ཅན། མི་རྟག་པ་ཡིན་པར་ཐལ།རྟག་མི་རྟག་དངོས་
འགལ་གང་ཞིག །རྟག་པ་ལ་ཁེགས་པའི་ཕྱིར། གཉིས་པ་མེད་པར་དེ་གཉིས་གྲུབ་ན།
དུང་དཀར་ཆོས་ཅན། སྔོན་པོ་ཁོ་ན་ལ་ཡོད་པར་ཐལ། གཞི་གྲུབ་པ་གང་ཞིག།སེར་
པོ་ལ་ཁེགས་པའི་ཕྱིར། གསུམ་པ་མེད་པར་དེ་གཉིས་གྲུབ་ན། གཞལ་བྱ་ཆོས་ཅན།
མི་རྟག་པ་ཁོ་ན་ལ་ཡོད་པར་ཐལ། གཞི་གྲུབ་པ་གང་ཞིག །རྟག་མི་རྟག་དངོས་
འགལ་ཡིན་བའི་ཕྱིར།:· ཁྱབ་པ་རྣམས་དོན་ལ་དངོས། རྒྱས་པར་ཚུལ་གསུམ་
གསལ་བྱེད་ལས་ཤེས་པར་བྱའོ། ཁོ་ན་རེ། དེ་གཉིས་གྲུབ་པ་ལ་ཚད་མ་གསུམ་མི་
དགོས་པར་ཐལ། དབང་རྣོན་གྱི་རྒྱུད་ཀྱི་བྱས་པ་རང་གྲུབ་ཙམ་ནས་འཇིག་ངེས་སུ་
རྟོགས་པའི་རྗེས་དཔག་ཚད་མ་གཅིག་ལ་བརྟེན་ནས་དེ་གཉིས་གྲུབ་པ་ཡོད་པའི་ཕྱིར་
ཞེ་ན།མ་ཁྱབ་སྟེ། དེ་ལ་ཚད་མ་གསུམ་གྱི་དོད་ཚང་བའི་ཕྱིར་རོ། གཉིས་པ་ནི། རྗེས་
སུ་འགྲོ་ལྡོག་གི་ཁྱབ་པ་ངེས་པའི་སྔ་རོལ་དུ་འབྲེལ་པ་ངེས་དགོས་ཏེ། རང་འགྲེལ་ལས།
འབྲེལ་པ་མེད་ཕར་ནི་རྗེས་སུ་འགྲོ་བ་དང་ལྡོག་པ་ངེས་པ་མེད་དེ། ཞེས་སོགས་
དང་། དེ་ཉིད་ཀྱི་ཕྱིར་འབྲེལ་ཤེས་ན། །ཞེས་སོགས་གསུངས་པའི་ཕྱིར། :གསུམ་པ་
ནི། ་བྱས་པ་མི་རྟག་པ་ལས་ཐ་དད།མི་རྟག་པ་ལོག་པའི་སྟོབས་ཀྱིས་བྱས་པ་ལྡོག་པ་
ནི། བྱས་པ་མི་རྟག་པ་ལ་འབྲེལ་བའི་མཚན་ཉིད་ཡིན་ལ། བྱས་མི་རྟག་ཐ་དད་དུ་
མངོན་སུམ་ལ་བརྟེན་ནས་གྲུབ། མི་རྟག་པ་ལོག་སྟོབས་ཀྱིས་བྱས་པ་ལྡོག་པར་
གནོད་པ་ཅན་གྱི་རྟགས་ཡང་དག་ལ་བརྟེན་ནས་འགྲུབ་སྟེ། དེ་དང་རྟག་ན་མ་བྱས་
པས་ཁྱབ་པ་དང་། རྟག་པ་བྱས་པས་སྟོང་པ་རྣམས། བྱས་པ་མི་རྟག་པ་ལ་འབྲེལ་བའི་
དོན་ལྡོག་གི་ཕྱོགས་གཅིག་ཡིན་པའི་ཕྱིར། བཞི་པ་ནི། མདོ་ལས། གང་ཅུང་ཟད་སྐྱེ་
བའི་བདག་ཉིད་ཅན་དེ་ཐམས་ཅད་ནི་འགག་པའི་ཆོས་ཅན་ཡིན་ནོ། ཞེས་སོགས་ཀྱིས་
49

རང་བཞིན་གྱི་རྟགས་ཡང་དག་བསྟན་པ་ཆོས་ཅན། དགོས་པ་ཡོད་དེ། འདུས་བྱས་
མས་ཅད་མི་རྟག་པར་རྟོགས་པ་དང་། ཟག་བཅས་ཐམས་ཅད་སྡུག་བསྔལ་གྱི་རང་
བཞིན་དུ་རྟོགས་པ་ལ་སོགས་པའི་དགོས་པ་ཡོད་པའི་ཕྱིར། ལྟ་བ་བཀར་བཏགས་
ཀྱི་ཕྱག་རྒྱ་བཞི་རྟོགས་ཟིན་གོམས་པར་བྱས་པ་ཆོས་ཅན། དགོས་པ་ཡོད་དེ། གྲོལ་
བ་ཐོབ་པའི་དགོས་པ་ཡོད་པའི་ཕྱིར། འདིར་ལྟ་བ་བཀར་བཏགས་ཀྱི་ཕྱག་རྒྱ་བཞིའི་
ནང་ནས་འདུས་བྱས་ཐམས་ཅད་མི་རྟག་པར་གཙོ་བོར་གཏན་ལ་འབེབས་པའི་རྒྱུ་
མཚན་ཡོད་དེ། དེ་ལྟར་གཏན་ལ་ཕབ་པ་ལ་བརྟེན་ནས་གང་ཟག་རྟག་པ་ཁེགས་པ་ན།
གང་ཟག་གི་བདག་རྟག་པ་དེ་ཁེགས།དེ་ཁེགས་པ་ན་གང་ཟག་གི་བདག་ཀྱང་ཁེགས་
པར་འགྱུར་བའི་ཕྱིར། དེ་སྐད་དུའང༌། སྒོམ་པ་ལྷག་མ་དེ་དོན་ཡིན། །དེ་ཕྱིར་མི་རྟག་
ལས་སྡུག་བསྔལ། །སྡུག་བསྔལ་ལས་ནི་བདག་མེད་གསུངས། ཞེས་གསུངས་ཤིང་།
གང་ལས་གསུངས་ན། དགའ་བོ་མངལ་འཇུག་གི་མདོ་ལས། དགེ་སློང་དག་
གཟུགས་རྟག་པ་ཡིན་ནམ། མི་རྟག་པ་ཡིན། བཙུན་པ་མི་རྟག་པ་ལགས་སོ།གང་མི་
རྟག་པ་དེ་སྡུག་བསྔལ་བ་ཡིན་ནམ། བདེ་བ་ཡིན།བཙུན་པ་སྡུག་བསྔལ་བ་ལགས་ཏེ།
གང་མི་རྟག་པ་དེ་སྡུག་བསྔལ་བ་རྣམ་པར་འགྱུར་བའི་ཆོས་ཅན་ལགས་སོ། དེ་ལ་
འདིར་ནི་ངའི་འོ། འདི་ནི་ང་ཡིན་ནོ། ་འདི་ནི་ངའི་བདག་གོ་ཞེས་པ་ལྟར་རུང་ངམ།
བཙུན་པ་མ་ལགས་སོ། ཞེས་གསུངས་སོ།L གཉིས་པ་གཞུང་དོན་ནི།”ལྐོག་གྱུར་གོ་
བྱེད་ཀྱི་གཏན་ཚིགས་འབྲས་རྟགས་གཅིག་པུར་ཟད་དམ་ཞེ་ན།མིན་ཏེ། བྱས་པའང་
སྒྲ་ལ་མི་རྟག་པ་གོ་བར་བྱེད་པའི་རང་བཞིན་གྱི་རྟགས་ཡང་དག་ཡིན་པའི་ཕྱིར།བྱས་
པ་ཆོས་ཅན། དེ་སྒྲུབ་ཀྱི་རང་བཞིན་གྱི་རྟགས་ཡང་དག་ཡིན་ཏེ། དེ་སྒྲུབ་ཀྱི་སྒྲུབ་
རྟགས་ཡང་དག་གང་ཞིག །མི་རྟག་པ་ལ་བདག་གཅིག་ཏུ་འབྲེལ་བའི་ཕྱིར། དེ་ལྟར་
ཡང་རང་འགྲེལ་ལས། རང་བཞིན་ཡོད་ཙམ་དང༌།།འབྲེལ་བ་ཅན་གྱི་ངོ་བོ་ཡང་།།
50~

གཏན་ཚིགས་ཡིན་ཞེས་བྱ་བར་སྦྱར་ཏེ། གཏན་ཚིགས་དེའི་བདག་ཉིད་ནི་དེ་ཙམ་
དང་འབྲེལ་བ་ཅན་ཁོ་ན་ཡིན་ནོ། གཞན་ལ་རག་ལས་པ་ནི་མིན་ཏེ། དེ་ཡོད་ན་ཡོད་
པར་མ་གྱུར་པའི་ཕྱིས་འབྱུང་བ་ནི་ངེས་པ་མེད་པའི་ཕྱིར་རོ། རྒྱུ་རྣམས་ནི་འབྲས་
བུ་ལ་འཁྲུལ་པ་ཡོད་པའི་ཕྱིར་རོ། ཞེས་གསུངས་སོ། གོང་དུ་བཤད་པའི་མ་
དམིགས་པའི་རྟགས་ཡང་དག་རྒྱས་པར་འཆད་པར་བྱེད་པ་ལ། ཚད་མ་རྣམས་ནི་མི་
འཇུག་པ། ཞེས་སོགས་གསུངས་ཏེ། ཤཱཀྱས། མ་དམིགས་པའི་དབང་དུ་བྱས་ནས།
ཚད་མ་རྣམས་ནི་མི་འཇུག་པ། ཞེས་བྱ་བ་ལ་སོགས་པ་སྨོས་ཏེ། གང་དག་མི་འཇུག་
པ་ཡིན་ཞེ་ན། ཚད་མ་རྣམས་སོ། ཞེས་སོགས་གསུངས་པའི་ཕྱིར། ༈ །འདིའི་སྐབས་
སུ་སྤྱི་དོན་དང་། གཞུང་དོན་གཉིས། དང་པོ་ལ་མ་དམིགས་པའི་རྟགས་ཡང་དག་ལ་
མཚན་ཉིད། དབྱེ་བ་ངེས་པར་སྒྲུབ་པ། ཕྱེ་བ་སོ་སོའི་དོན་དང་གསུམ། དང་པོ་ནི། དེ་
སྒྲུབ་ཀྱི་ཚུལ་གསུམ་གང་ཞིག །དེ་སྒྲུབ་ཀྱི་དངོས་ཀྱི་བསྒྲུབ་བྱའི་ཆོས་སུ་གཟུང་བྱ་
དང་དགག་པའི་གཞི་མཐུན་སྲིད་པར་དམིགས་པ་དེ། དེ་སྒྲུབ་ཀྱི་མ་དམིགས་པའི་
རྟགས་ཡང་དག་གི་མཚན་ཉིད། གཉིས་པ་ནི། ཚད་མས་དམིགས་པའི་རྟགས་ཀྱིས་
ཡོད་པ་འཇོག་དགོས་པ་བཞིན་དུ། གཞི་གང་གི་སྟེང་དུའང་དགག་བྱ་འགོག་པ་ལ་
དགག་བྱ་དམིགས་བྱེད་ཀྱི་ཚད་མ་བཀག་པའི་སྒོ་ནས་དགག་བྱ་འགོག་དགོས་ཏེ།
དགག་བྱ་འགོག་པའི་ཐབས་གཞན་ནས་མེད་པའི་ཕྱིར་ཏེ། དགག་པ་ཉིད་ནི་ཐམས་
ཅད་དུ། །མི་དམིགས་པ་ལས་གྲུབ་པ་ཡིན། །ཚད་མས་སྒྲུབ་པར་སྨྲ་རྣམས་ཀྱི། །དོན་
གྱི་བཟློག་པ་ཉིད་ལས་ཡིན། ཞེས་སོགས་དང༌། འགྲེལ་བཤད་ལས། དགག་པ་གང་
ཇི་སྙེད་པ་དེ་ཐམས་ཅད་ནི་དགག་བྱ་མི་དམིགས་པ་ལས་ཡིན་ནོ། ཞེས་གསུངས་པའི་
ཕྱིར་རོ། གལ་ཏེ་དགག་བྱ་དམིགས་བྱེད་ཀྱི་ཚད་མ་བཀག་པའི་སྒོ་ནས་དགག་པ་
འགྲུབ་པའི་དོན། དགག་བྱ་དམིགས་བྱེད་ཀྱི་ཚད་མ་བཀག་པ་དེ་རྟགས་སུ་བཀོད་ནས་
~51~

དགག་བྱ་འགོག་པའམ། དེ་བསྒྲུབ་བྱའི་ཆོས་སུ་བྱས་ནས་དགག་བྱ་འགོག་པ་གང་
ཡིན། དང་པོ་ལྟར་ན།.དེ་སྒྲུབ་ཀྱི་དགག་རྟགས་ཡང་དག་ཡིན་ན། དེ་སྒྲུབ་ཀྱི་རང་
བཞིན་མ་དམིགས་པའི་རྟགས་ཡང་དག་ཡིན་དགོས་པར་ཐལ། དེ་ཡིན་ན།: དེ་
སྒྲུབ་ཀྱི་དགག་བྱ་དམིགས་བྱེད་ཀྱི་ཚད་མ་བཀག་པ་དེ་དེ་སྒྲུབ་ཀྱི་རྟགས་སུ་བཀོད་པས་
ཁྱབ་པའི་ཕྱིར། གཉིས་པ་ལྟར་ན། དེ་སྒྲུབ་ཀྱི་དགག་རྟགས་ཡང་དག་ཡིན་ན། དེ་སྒྲུབ་
ཀྱི་དོན་སྒྲུབ་ཀྱི་རྟགས་ཡང་དག་ཡིན་དགོས་པར་ཐལ། དེ་ཡིན་ན།དེ་སྒྲུབ་ཀྱི་དགག་བྱ་
དམིགས་བྱེད་ཀྱི་ཚད་མ་བཀག་པ་བསྒྲུབ་བྱའི་ཆོས་སུ་བཟུང་བའི་ཁྱབ་པའི་ཕྱིར་ཞེ་
ན། སྐྱོན་མེད་དེ། དགག་གཞིའི་སྟེང་དུ་ཕྱི་རྒོལ་གྱིས་དགག་བྱའི་ཆོས་དམིགས་
པའིཚད་མ་བཀག་པ་རྟགས་སུ་བཀོད་ནས་དགག་བྱ་འགོག་པར་བྱེད་ལ།དགག་
གཞིའི་སྟེང་དུ་ཕྱི་རྒོལ་གྱིས་དགག་བྱའི་ཆོས་དམིགས་བྱེད་ཀྱི་ཚད་མ་བཀག་པ་དེ་
མ་གྲུབ་ན། དགག་བྱའི་ཆོས་དམིགས་པའི་ཚད་མ་བཀག་པ་དང་། དགག་བྱའི་ཆོས་
བཀག་པ་གཉིས་ཀ་བསྒྲུབ་བྱའི་ཆོས་སུ་བྱས་ནས་དགག་བྱ་འགོག་པའི་ཕྱིར།དེ་ཡང་
དགག་བྱ་འགོག་པ་ལ་དགག་གཞི་མངོན་སུམ་ལ་དངོས་སུ་སྣང་དུ་རུང་བ་དང་མི་
རུང་གཉིས་སུ་ངེས་ལ། མི་རུང་ན་མངོན་སུམ་གྱི་སྟོབས་ཀྱིས་དགག་པ་བྱེད་པ་
མི་སྲིད་དེ། མེད་དགག་ཡན་གར་བ་ཚུ་རོལ་མཐོང་བའི་མངོན་སུམ་ལ་དངོས་སུ་སྣང་
དུ་མི་རུང་བའི་ཕྱིར། དེས་ན་དགག་གཞི་མངོན་སུམ་ལ་དངོས་སུ་སྣང་དུ་མི་རུང་ན་
རྗེས་དཔག་གིས་དགག་པ་བྱེད་དགོས་ཏེ། རྣམ་ངེས་ལས། འདིར་གང་ཞིག་འགོག་
པར་བྱེད་པ་དེ་ནི་མངོན་སུམ་གྱིས་ནི་བྱ་བར་འོས་པ་མ་ཡིན་ཏེ། ཞེས་སོགས་གསུངས་
པའི་ཕྱིར།དགག་གཞི་ཕྱི་རྒོལ་གྱི་མངོན་སུམ་ལ་དངོས་སུ་སྣང་དུ་རུང་བ་ལ།དགག་
བྱའི་ཆོས་ཕྱི་རྒོལ་གྱི་མངོན་སུམ་ལ་དངོས་སུ་སྣང་དུ་རུང་བ་དང་མི་རུང་བ་གཉིས་
སུ་ངེས་ལ། མི་རུང་ན་མི་སྣང་བ་མ་དམིགས་པའི་རྟགས་ཡང་དག་འཇུག་པའི་དུས་
~52~

ཡིན་ལ། སྣང་དུ་རུང་བ་ལ་དགག་གཞིའི་སྟེང་དུ་དགག་ཆོས་ཕྱི་རྒོལ་གྱི་མངོན་སུམ་
ལ་དངོས་སུ་སྣང་དུ་རུང་བ་དང་མི་རུང་བ་གཉིས་སུ་ངེས་ལ། དང་པོ་ལྟར་ན།ཕལ་
ཆེར་མངོན་སུམ་གྱིས་དགག་པ་བྱེད་ལ།མངོན་སུམ་གྱིས་མ་གྲུབ་ན།རང་བཞིན་མ་
དམིགས་པའི་རྟགས་ཡང་དག་འཇུག་པའི་དུས་ཡིན་ནོ།དེ་ཕྱི་རྒོལ་གྱི་མངོན་སུམ་
ལ་དངོས་སུ་སྣང་དུ་མི་རུང་བ་ལ་དགག་པ་བྱེད་ན། ”དགག་གཞིའི་སྟེང་དུ་དགག་བྱའི་
ཆོས་ཀྱི་འབྲེལ་ཟླ་མངོན་སུམ་ལ་དངོས་སུ་སྣང་དུ་རུང་བ་དང་།འགལ་ཟླ་མངོན་སུམ་
ལ་དངོས་སུ་སྣང་དུ་རུང་བ་གཉིས་སུ་ངེས་ལ། དང་པོ་ལྟར་ན།དགག་ཆོས་ཀྱི་
འབྲེལ་ཟླ་ལ་ངོ་བོ་རྒྱུ་འབྲས་གསུམ་དུ་ངེས་ལ།་་ངོ་བོ་ལ་ཁྱབ་ཆུང་བ་དང་། ཁྱབ་
མཉམ་པ་དང་། ཁྱབ་་ཆེ་བ་དང་གསུམ་དུ་ངེས་ཤིང་། ཁྱབ་ཆུང་བ་བཀག་པས་གཞི་
དེར་དགག་བྱའི་ཆོས་འགོག་མི་ནུས་ལ། ཁྱབ་མཉམ་པ་མངོན་སུམ་ལ་དངོས་སུ་
སྣང་དུ་རུང་ན། རང་བཞིན་མ་དམིགས་པའི་རྟགས་ཡང་དག་འཇུག་པའི་དུས་ཡིན་
ནོ། ཁྱབ་ཆེ་བ་མངོན་སུམ་ལ་དངོས་སུ་སྣང་དུ་རུང་ན། ཁྱབ་བྱེད་མ་དམིགས་པའི་
རྟགས་འཇུག་པའི་དུས་ཡིན་ནོ།དགག་བྱའི་ཆོས་ཀྱི་རྒྱ་མངོན་སུམ་ལ་དངོས་སུ་
སྣང་དུ་རུང་ན། རྒྱུ་མ་དམིགས་པའི་རྟགས་འཇུག་པའི་དུས་ཡིན་ནོ། དགག་གཞིའི་
སྟེང་དུ་དགག་བྱའི་ཆོས་ཀྱི་དངོས་འབྲས་སྣང་དུ་རུང་ན། དངོས་འབྲས་མ་དམིགས་
པའི་རྟགས་འཇུག་པའི་དུས་ཡིན་ནོ། དེ་ལྟར་འབྲེལ་ཟླ་མ་དམིགས་པའི་རྟགས་
ལ་རྒྱུ་ཁྱབ་བྱེད་རང་བཞིན་དངོས་འབྲས་མ་དམིགས་པའི་རྟགས་བཞིར་ངེས་པ་ཡིན་
ནོ།: དགག་གཞིའི་སྟེང་དུ་དགག་བྱའི་ཆོས་ཀྱི་འགལ་ཟླ་སྣང་དུ་རུང་ན། འགལ་ཟླ་
དམིགས་པའི་རྟགས་འཇུག་པའི་དུས་ཡིན་ལ། དགག་བྱའི་ཆོས་ཀྱི་འབྲེལ་ཟླ་ལ་ངོ་
བོ་རྒྱུ་འབྲས་གསུམ་དུ་ངེས་པ་བཞིན་དུ། དགག་བྱའི་ཆོས་ཀྱི་འགལ་ཟླ་ལ་ཡང་ངོ་བོ་
་འབྲས་གསུམ་དུ་ངེས་པས་དགག་བྱའི་ཆོས་ཀྱི་འགལ་ཟླའི་ངོ་བོ་དང་། དེའི་འབྲས་
53

བུ་སྣང་དུ་རུང་ན་རང་བཞིན་འགལ་དམིགས་དང་། འགལ་འབྲས་དམིགས་པའི་རྟགས་
འཇུག་པའི་དུས་ཡིན་ནོ། དེའི་འགལ་ཟླའི་རྒྱུ་དངོས་དང་། དེའི་འབྲས་བུ་སྣང་དུ་རུང་
ན་རྒྱུ་འགལ་དམིགས་དང་། རྒྱུ་དང་འགལ་བའི་འབྲས་བུ་དམིགས་པའི་རྟགས་འཇུག་
པའི་དུས་ཡིན་ནོ། །དེའི་བདག་གཅིག་པའི་ཁྱབ་བྱེད་ཀྱི་འགལ་ཟླ་དངོས་སུ་སྣང་དུ་
རུང་ན།ཁྱབ་བྱེད་འགལ་དམིགས་ཀྱི་རྟགས་ཡང་དག་འཇུག་པའི་དུས་ཡིན་ནོ། དེའི་
འབྲས་བུའི་དངོས་ཀྱི་འགལ་ཟླ་སྣང་དུ་རུང་ན་འབྲས་བུ་འགལ་དམིགས་ཀྱི་རྟགས་
འཇུག་པའི་དུས་ཡིན་ནོ། དེ་ལྟར་ན་འབྲེལ་ཟླ་མ་དམིགས་པའི་རྟགས་བཞི། “འགལ་
ཟླ་དམིགས་པའི་རྟགས་དྲུག་སྟེ། དགག་རྟགས་བཅུར་འགྱུར་བ་ཡིན་ནོ། གསུམ་པ་
ལ། “ མི་སྣང་བ་མ་དམིགས་པའི་རྟགས་ཡང་དག་དང་། སྣང་རུང་མ་དམིགས་པའི་
རྟགས་ཡང་དག་གཉིས། དང་པོ་ལ། མཚན་ཉིད། དབྱེ་བ། མདོ་ལས་གསུངས་པའི་
དགོས་པ་དང་གསུམ། དང་པོ་ནི། དེ་སྒྲུབ་ཀྱི་མ་དམིགས་པའི་ཚུལ་གསུམ་གང་ཞིག
རང་ཕྱོགས་ཆོས་ཅན་དུ་སོང་བའི་གང་ཟག་གི་ཚད་མ་ལ་དེ་སྒྲུབ་ཀྱི་ཤེས་འདོད་ཆོས་
ཅན་གྱི་སྟེང་དུ་དེ་སྒྲུབ་ཀྱི་དགག་བྱའི་ཆོས་སུ་བཏགས་པའི་དོན་ཡོད་ཀྱང་སྣང་མི་རུང
དུ་དམིགས་པ། དེ་སྒྲུབ་ཀྱི་མི་སྣང་བ་མ་དམིགས་པའི་རྟགས་ཡང་དག་གི་མཚན་
ཉིད། གཉིས་པ་ནི། རྒྱུ་མ་དམིགས་པའི་རྟགས་ཡང་དག་དང་། ཁྱབ་བྱེད་མ་དམིགས་
པའི་རྟགས་ཡང་དག་གཉིས། དང་པོ་ནི། མདུན་གྱི་གཞི་འདིར་ཆོས་ཅན། ཤ་ཟའི་
བུམ་པ་དེ་ལ་དེ་བསྐལ་དོན་དུ་སོང་བའི་གང་ཟག་གི་རྒྱུད་ཀྱི་ཡོད་ངེས་ཀྱི་བཅད་ཤེས་
དོན་མཐུན་འཇལ་བྱེད་དུ་མི་འཇུག་སྟེ། ཤ་ཟའི་བུམ་པ་དེ་དེ་བསྐལ་དོན་དུ་སོང་བའི་
གང་ཟག་གི་ཚད་མས་མ་དམིགས་པའི་ཕྱིར། ཞེས་པ་ལྟ་བུ་ཡིན་ཏེ། ཆོས་དེ་ཡོད་
ངེས་ཀྱི་བཅད་ཤེས་དོན་མཐུན་འཇུག་པ་ནི་ཆོས་དེ་ཡོད་པར་ངེས་པའི་ཚད་མའི་བློ་
སྔོན་དུ་འགྲོ་བ་ཅན་ཡིན་པའི་ཕྱིར་ཏེ།’ འཇུག་པ་བློ་སྔོན་ཅན་ཉིད་ཕྱིར། ཞེས་དང་།
"54~

རང་འགྲེལ་དུ། ཡོད་པའི་ཤེས་པ་དང་། སྒྲ་དང་ཐ་སྙད་དགག་པའི་འབྲས་བུ་ཅན་ཡིན་
ཏེ། དེ་དག་ནི་དམིགས་པ་སྔོན་དུ་འགྲོ་བ་ཅན་ཡིན་པའི་ཕྱིར་རོ། ཞེས་དང༌། ཤཱཀྱས་
ཀྱང་།དེ་བས་ན་རྒྱུ་མེད་ན་འབྲས་བུ་ཡང་མེད་དོ་སྙམ་དུ་བསམས་པ་ཡིན་ནོ།ཞེས་
སོགས་གསུངས་པའི་ཕྱིར། གཉིས་པ་ནི། དེ་ཆོས་ཅན། ཤ་ཟའི་བུམ་པ་བསྐལ་དོན་
དུ་སོང་བའི་གང་ཟག་གིས་ཤ་ཟའི་བུམ་པ་ཡོད་དོ་ཞེས་བདེན་ཞེན་གྱིས་དམ་བཅའ་བ་
མི་རིགས་ཏེ། ཤ་ཟའི་བུམ་པ་དེ་ནི་བསྐལ་དོན་དུ་སོང་བའི་གང་ཟག་གི་ཚད་མས་མ་
དམིགས་པའི་ཕྱིར། ཞེས་པ་ལྟ་བུའོ། གསུམ་པ་ནི།མདོ་ལས།གང་ཟག་གིས་གང་
ཟག་གི་ཚོད་བཟུང་བར་མི་བྱ་སྟེ། དེ་ལྟ་ན་ཉམས་པར་གྱུར་ཏ་རེ། ཞེས་སོགས་ཀྱིས་
མི་སྣང་བ་མ་དམིགས་པའི་རྟགས་ཡང་དག་གསུངས་པ་ཆོས་ཅན། དགོས་པ་ཡོད་
དེ། གཞན་དག་གི་སྐྱོན་ཡོན་བསྐལ་དོན་དུ་སོང་བའི་ཚེ། གཞན་དག་ནི་སྐྱོན་ཡོན་
འདི་ལྟ་བུ་དང་ལྡན་ནོ་ཞེའམ། འདི་ལྟ་བུ་དང་མི་ལྡན་ནོ་ཞེས་དམ་བཅའ་བ་དགག་པའི་
དགོས་པ་ཡོད་པའི་ཕྱིར། དེ་ལྟར་དགག་པ་ཆོས་ཅན། དགོས་པ་ཡོད་དེ། སྒྲོ་
འདོགས་དང་སྐུར་འདེབས་ཀྱི་གཡང་ས་སྤངས་པའི་དགོས་པ་ཡོད་པའི་ཕྱིར།|མདོར་
ན། བདུད་སྡིག་ཅན་གྱིས་སངས་རྒྱས་ཀྱི་ཆ་བྱད་དུ་སྤྲུལ་པ་ལྟ་བུ་ལ་དད་པར་མི་བྱ།
བྱང་ཆུབ་སེམས་དཔའ་རྣམས་གནོད་སྦྱིན་དང་སྲིན་པོ་སོགས་སུ་སྤྲུལ་པ་ལ་སྡང་བར
ཡང་མི་བྱ་སྟེ། དེ་ལྟར་བྱས་པ་ལ་དགོས་པ་མེད་ཅིང་ཉེས་དམིགས་ཤིན་ཏུ་ཆེ་བའི་
ཕྱིར། ཞེས་པའོ།༈།གཉིས་པ་སྣང་རུང་མ་དམིགས་པའི་རྟགས་ཡང་དག་ལ། མཚན་
ཉིད། དབྱེ་བ། མདོ་ལས་གསུངས་པའི་དགོས་པ་དང་གསུམ། དང་པོ་ནི། དེ་སྒྲུབ་
ཀྱི་མ་དམིགས་པའི་ཚུལ་གསུམ་གང་ཞིག །དེ་སྒྲུབ་ཀྱི་དགག་བྱའི་ཆོས་སུ་བཏགས་
པའི་དོན་དེ་དེ་སྒྲུབ་ཀྱི་ཤེས་འདོད་ཆོས་ཅན་གྱི་སྟེང་དུ་བསྐལ་དོན་མ་ཡིན་པར་དམིགས་
པ།>དེ་སྒྲུབ་ཀྱི་སྣ་ལེགས་པའི་རྟགས་ཡང་དག་གི་མཚན་ཉིད། གཉིས་པ་
55

ལ།འབྲེལ་ཟླ་མ་དམིགས་པའི་རྟགས་ཡང་དག་དང་།འགལ་ཟླ་དམིགས་པའི་རྟགས་
ཡང་དག་གཉིས།དང་པོ་ལ་མཚན་ཉིད་དང་དབྱེ་བ་གཉིས། དང་པོ་ནི།དེ་སྒྲུབ་ཀྱི་མ་
དམིགས་པའི་ཚུལ་གསུམ་གང་ཞིག།དེ་སྒྲུབ་ཀྱི་དགག་བྱའི་ཆོས་ཀྱི་འབྲེལ་ཟླ་བཀག་
པ་རྟགས་སུ་སྦྱར་བ།དེ་སྒྲུབ་ཀྱི་འབྲེལ་ཟླ་མ་དམིགས་པའི་རྟགས་ཡང་དག་གི་མཚན་
ཉིད། གཉིས་པ་ལ། རྒྱུ། ཁྱབ་བྱེད།”རང་བཞིན། དངོས་འབྲས་མ་དམིགས་པའི་
རྟགས་ཡང་དག་བཞི། དེ་སྒྲུབ་ཀྱི་འབྲེལ་ཟླ་མ་དམིགས་པའི་ཚུལ་གསུམ་གང་ཞིག།
དེ་སྒྲུབ་ཀྱི་དགག་བྱའི་ཆོས་ཀྱི་རྒྱུ་བཀག་པ་རྟགས་སུ་སྦྱར་བ།དེ་གང་ཞིགདེ་སྒྲུབ་
ཀྱི་དགག་བྱའི་ཆོས་ཀྱི་ཁྱབ་བྱེད་བཀག་པ་རྟགས་སུ་སྦྱར་བ།”དེ་གང་ཞིགདེ་སྒྲུབ་
ཀྱི་དགག་བྱའི་ཆོས་ཀྱི་ཁྱབ་མཉམ་པའི་རང་བཞིན་བཀག་པ་རྟགས་སུ་སྦྱར་བ།”དེ་
གང་ཞིག དེ་སྒྲུབ་ཀྱི་དགག་བྱའི་ཆོས་ཀྱི་དངོས་འབྲས་བཀག་པ་རྟགས་སུ་སྦྱར་བ་
རྣམས། རིམ་བཞིན་དུ། དེ་སྒྲུབ་ཀྱི་དེ་རྣམས་ཀྱི་མཚན་ཉིད་ཡིན། མཚན་གཞི་རིམ་
བཞིན། མེ་ཚད་མས་མ་དམིགས་པའི་མཚན་མོའི་རྒྱ་མཚོ་རླངས་ལྡན་ན་ཆོས་ཅན།
དུ་བ་མེད་དེ། མེ་མེད་པའི་ཕྱིར། ཕོ་རྫ་མཐུག་པོ་དང་ལྡན་པའི་ཤིང་ཚད་མས་མ་
དམིགས་པའི་བྲག་རྫོང་ན་ཆོས་ཅན། ཤ་པ་མེད་དེ། ཤིང་མེད་པའི་ཕྱིར།: བུམ་པ་
ཚད་མས་མ་དམིགས་པའི་ས་ཕྱོགས་རང་རོང་ན་ཆོས་ཅན། བུམ་པ་མེད་དེ། བུམ་
པ་ཚད་མས་མ་དམིགས་པའི་ཕྱིར། ངོས་བཞི་རྩིག་པས་བསྐོར་ཞིང་སྟེང་ཕྱོགས་བླ་
གབ་ཀྱིས་དབེན་པའི་དུ་བ་ཚད་མས་མ་དམིགས་པའི་དང་རྭ་ན་ཆོས་ཅན། "དུ་བའི་
དངོས་རྒྱུ་མེད་དེ། དངོས་འབྲས་དུ་བ་མེད་པའི་ཕྱིར། ཞེས་པ་རྣམས་ལྟ་བུའོ། གཉིས་
པ་ལ། དངོས་དང་འགལ་ཟླ་ངེས་བྱེད་ཀྱི་ཚད་མ་བཤད་པ་གཉིས། དང་པོ་ལ་མཚན་
ཉིད།དབྱེ་བ་གཉིས། དང་པོ་ནི། དེ་སྒྲུབ་ཀྱི་མ་དམིགས་པའི་ཚུལ་གསུམ་གང་ཞིག །
དེ་སྒྲུབ་ཀྱི་དགག་བྱའི་ཆོས་ཀྱི་འགལ་ཟླ་དམིགས་པ་རྟགས་སུ་སྦྱར་བ།” དེ་སྒྲུབ་ཀྱི་
56-ལ

འགལ་ཟླ་དམིགས་པའི་རྟགས་ཡང་དག་གི་མཚན་ཉིད།གཉིས་པ་ལ། ལྷན་ཅིག་མི་
གནས་འགལ་ལ་བརྟེན་པའི་རྟགས་ཡང་དག་དང་། ཕན་ཚུན་སྤངས་འགལ་ལ་བརྟེན་
པའི་རྟགས་ཡང་དག་གཉིས། དང་པོ་ལ་མཚན་ཉིད་དང་། དབྱེ་བ་གཉིས། དང་པོ་ནི།
དེ་སྒྲུབ་ཀྱི་འགལ་དམིགས་ཀྱི་ཚུལ་གསུམ་གང་ཞིག །དེ་སྒྲུབ་ཀྱི་དགག་བྱའི་ཆོས་
དང་ལྷན་ཅིག་མི་གནས་འགལ་ལ་བརྟེན་པའི་སྒོ་ནས་མི་མཐུན་པར་གནས་པ་དེ། དེ་
སྒྲུབ་ཀྱི་ལྷན་ཅིག་མི་གནས་འགལ་ལ་བརྟེན་པའི་འགལ་དམིགས་ཀྱི་རྟགས་ཡང་དག་
གི་མཚན་ཉིད། གཉིས་པ་ལ། རྣམ་འགྲེལ་ལས། རྒྱུ་འགལ་དམིགས། ཁྱབ་བྱེད་
འགལ་དམིགས། རང་བཞིན་འགལ་དམིགས། འགལ་འབྲས་དམིགས་པ། འབྲས་བུ་
འགལ་དམིགས། རྒྱུ་དང་འགལ་བའི་འབྲས་བུ་དམིགས་པའི་རྟགས་ཡང་དག་སྟེ་དྲུག་
བཤད། ‘ དཔེར་བརྗོད་རིམ་བཞིན། མེ་སྟོབས་ཆེན་པོས་ཁྱབ་པར་ནོན་པའི་ཤར་
ཕྱོགས་ན་ཆོས་ཅན། གྲང་འབྲས་སྤུ་ལོང་བྱེད་སྟོབས་ཆེན་རྒྱུན་ཆགས་པ་ཡུན་རིང་
དུ་གནས་པ་མེད་དེ། མེ་སྟོབས་ཆེན་པོས་ཁྱབ་པར་ནོན་པའི་ཕྱིར། དེ་ཆོས་ཅན། བ་
མོའི་རེག་པ་སྟོབས་ཆེན་རྒྱུན་ཆགས་པ་ཡུན་རིང་དུ་གནས་པ་མེད་དེ། དེའི་ཕྱིར། དེ་
ཆོས་ཅན།གྲང་རེག་སྟོབས་ཆེན་རྒྱུན་ཆགས་པ་ཡུན་རིང་དུ་གནས་པ་མེད་དེ།་དེའི་
ཕྱིར། དུ་བ་དྲག་འཕྱུར་བས་ཁྱབ་པར་ནོན་པའི་ཤར་ཕྱོགས་ན་ཆོས་ཅན།གྲང་རེག་
སྟོབས་ཆེན་རྒྱུན་ཆགས་པ་ཡུན་རིང་དུ་གནས་པ་མེད་དེ། དུ་བ་དྲག་འཕྱུར་བས་ཁྱབ་
པར་ནོན་པའི་ཕྱིར།" མེ་སྟོབས་ཆེན་པོས་ཁྱབ་པར་ནོན་པའི་ཤར་ཕྱོགས་ན་ཆོས
ཅན། གྲང་རྒྱུ་ནུས་པ་ཐོགས་མེད་མེད་དེ། མེ་སྟོབས་ཆེན་པོས་ཁྱབ་པར་ནོན་པའི་
ཕྱིར། དུ་བ་དྲག་འཕྱུར་བས་ཁྱབ་པར་ནོན་པའི་ཤར་ཕྱོགས་ན་ཆོས་ཅན།གྲང་འབྲ་
སྤུ་ལོང་བྱེད་སྟོབས་ཆེན་རྒྱུན་ཆགས་པ་ཡུན་རིང་དུ་གནས་པ་མེད་དེ།་དུ་བ་དྲག་
བས་ཁྱབ་པར་ནོན་པའི་ཕྱིར།ཞེས་པ་རྣམས་ལྟ་བུའོ། གཉིས་པ་ལ།མཚན་ཉིད་དང་།
57~

དབྱེ་བ་གཉིས། དང་པོ་ནི། དེ་སྒྲུབ་ཀྱི་འགལ་དམིགས་ཀྱི་ཚུལ་གསུམ་གང་ཞིག།དེ་
སྒྲུབ་ཀྱི་དགག་བྱའི་ཆོས་དང་ཕན་ཚུན་སྤངས་འགལ་ལ་བརྟེན་པའི་སྒོ་ནས་མི་མཐུན་
པར་གནས་པ། དེ་སྒྲུབ་ཀྱི་ཕན་ཚུན་སྤངས་འགལ་ལ་བརྟེན་པའི་འགལ་དམིགས་ཀྱི་
རྟགས་ཡང་དག་གི་མཚན་ཉིད། གཉིས་པ་ལ་སྒྲས་བརྗོད་རིགས་ཀྱི་སྒོ་ནས་ངེས་པས་
ལྟོས་པ་འགོག་པའི་གཏན་ཚིགས་དང་། ལྟོས་པས་ངེས་པ་འགོག་པའི་རྟགས་ཡང་
དག་གཉིས། དང་པོ་ནི། བུམ་པ་ཆོས་ཅན། འཇིག་རྒྱུ་དོན་གཞན་ལ་ལྟོས་བཅས་
མིན་ཏེ། རང་གྲུབ་ཙམ་ནས་འཇིག་ངེས་ཡིན་པའི་ཕྱིར། གཉིས་པ་ནི། གོས་དཀར་པོ་
ཆོས་ཅན། རང་གྲུབ་ཙམ་ནས་ཚོན་ཅན་དུ་མ་ངེས་ཏེ། ཚོན་ཅན་དུ་འགྱུར་བ་ཕྱིས་
འབྱུང་གི་ཚོན་ལ་ལྟོས་པའི་ཕྱིར། ཞེས་པ་ལྟ་བུའོ། གཉིས་པ་འགལ་ཟླ་ངེས་བྱེད་ཀྱི་
ཚད་མ་བཤད་པ་ལ། ལྷན་ཅིག་མི་གནས་འགལ་དང་། ཕན་ཚུན་སྤངས་འགལ་
གཉིས། དང་པོ་ལ་མཚན་ཉིད། དབྱེ་བ། གནོད་བྱ་ལ་གནོད་ཚུལ་དང་གསུམ། དང་
པོ་ནི། རྒྱུན་བཅད་བྱ་གཅོད་བྱེད་ཀྱི་སྒོ་ནས་མི་མཐུན་པར་གནས་པ་དེ། ལྷན་ཅིག་
མི་གནས་འགལ་གྱི་མཚན་ཉིད། གཉིས་པ་ལ་དངོས་སུ་གནོད་པ་དང་། བརྒྱུད་ནས་
གནོད་པ་གཉིས། དང་པོ་ནི་མུན་པ་ལ་དངོས་སུ་གནོད་བྱེད་ཀྱི་མར་མེ་དང་མུན་པ་
ལྟ་བུ། གཉིས་པ་ནི། ཡུལ་རུང་བ་ནས་རིམ་བཞིན་འོངས་པའི་མར་མེ་སྐད་ཅིག་མ་
དང་པོ་དང་མུན་པ་ལྟ་བུའོ། །གསུམ་པ་ལ། འདས་ལམ་གྱིས་སྤང་བྱ་ལ་གནོད་ཚུལ་
དང་། ཚ་རེག་གིས་གྲང་རེག་ལ་གནོད་ཚུལ་བསྟན་པ་གཉིས། དང་པོ་ལ་དཔེ་བཤད།
སྐབས་དོན་ལ་སྦྱར། རྩོད་པ་སྤང་བ་དང་གསུམ།དང་པོ་ནི། ཁང་ཕུགས་ན་ཡུན་རིང་
དུ་མུན་པ་གནས་པ་ལ་སྒོ་གསེབ་ནས་རིམ་བཞིན་མར་མེའི་འོད་འོངས་པའི་ཚེ་སྐད་
ཅིག་མ་དང་པོ་ལ་མུན་པ་རྒྱུ་མ་ཚང་བ་མེད་པར་ཡོད་པ་ལ།སྐད་ཅིག་གཉིས་པ་ལ་
མུན་པའི་རྒྱུ་དང་ཡུལ་འདབ་འབྱར་དུ་ཡོད་པའི་མར་མེས་མུན་པ་རིགས་འདྲ་ཕྱི་མ་
-58~~

སྐྱེད་པའི་ནུས་མེད་དུ་བྱེད་ལ། སྐད་ཅིག་གསུམ་པ་ལ་མར་མེ་སྐྱེས་པ་དང་མུན་པ་
འགགས་པ་དུས་མཉམ་པ་ཡིན་ནོ། གཉིས་པ་ནི། དེ་བཞིན་དུ། མཐོང་ལམ་བར་ཆད་
མེད་ལམ་གྱི་ངོས་སྐལ་གྱི་སྤང་བྱའི་ས་བོན་ཐ་མ་དེ། སྦྱོར་ལམ་ཆོས་མཆོག་ཆེན་
པོའི་དུས་ན་ཡོད་ལ། དེའི་ཚེ་མཐོང་ལམ་བར་ཆད་མེད་ལམ་སྐྱེ་བ་ལ་མངོན་དུ་ཕྱོགས་
པ་དང༌། དེའི་ངོས་སྐལ་གྱི་སྤང་བྱའི་ས་བོན་འགག་པ་ལ་མངོན་དུ་ཕྱོགས་པ་དུས་
མཉམ་ཞིང་། དེ་སྐྱེས་པ་དང་དེའི་ངོས་སྐལ་གྱི་སྤང་བྱའི་ས་བོན་འགགས་པ་དུས་
མཉམ་པ་ཡིན་ནོ། མཐོང་ལམ་བར་ཆད་མེད་ལམ་གྱིས་དུས་ན། དེའི་ངོས་སྐལ་གྱི་
སྤང་བྱའི་ས་བོན་མེད་པ་ནི་རྐྱེན་མ་ཚང་བའི་དབང་གིས་ཡིན་གྱི། དེ་སྤངས་པའི་སོ་
སོར་བརྟགས་འགོག་ཐོབ་པ་ནི་མིན་ཏེ། དེ་སྤངས་པའི་སོ་སོར་བརྟགས་འགོག་ཐོབ་
པ་ལ་དེ་སྤོང་བྱེད་ཀྱི་ལམ་བདེན་སྔོན་དུ་འགྲོ་དགོས་པའི་ཕྱིར། དེས་ན་མཐོང་ལམ་
བར་ཆད་མེད་ལམ་གྱི་དུས་ན་དེའི་ངོས་སྐལ་གྱི་སྤང་བྱའི་ས་བོན་མེད་ཀྱང་ཟད་པར་
སྤངས་པ་ནི་མིན་ནོ། དེས་མཚོན་ནས། རྒྱུན་མཐའི་བར་ཆད་མེད་ལམ་གྱི་དུས་ན་
གནས་ངན་ལེན་གྱི་དྲི་མ་མེད་ཀྱང་སྤོང་བཞིན་པ་ཡིན་གྱི། ཟད་པར་སྤངས་པ་ནི་མ་
ཡིན་ཏེ།དེའི་ཚེ་དེ་སྤངས་པའི་འགོག་བདེན་མ་ཐོབ་པའི་ཕྱིར། མ་གྲུབ་ན། རྒྱུ་འབྲས་
དུས་མཉམ་པར་ཐལ་ལོ། དེས་ན། རྣམ་མཁྱེན་སྐད་ཅིག་དང་པོ་སྐྱེས་པའི་ཚེ་དྲི་མ་དེ་
ཟད་པར་སྤངས་པ་ཡིན་ནོ། ་གསུམ་པ་ནི། ཁོ་ན་རེ། མཐོང་ལམ་བར་ཆད་མེད་ལམ་
གྱི་དུས་ན་མཐོང་སྤང་གི་ས་བོན་མེད་ན། མངོན་པ་ཀུན་ལས་བཏུས་ལས།·འཇིག་
རྟེན་ལས་འདས་པའི་ལམ་གྱིས་སྤང་བྱ་མངོན་གྱུར་འདས་པ་འགགས་པའི་ཕྱིར་མི་
སྤོང་། མ་འོངས་པ་མ་སྐྱེས་པའི་ཕྱིར་མི་སྤོང་། ད་ལྟར་བ་ལམ་དང་དུས་མཉམ་དུ་མི་
འཇུག་པའི་ཕྱིར་མི་སྤོང་ཞེས་གསུངས་པའི་ཤུགས་ལ། སྤང་བྱའི་ས་བོན་ལམ་དང་
དུས་མཉམ་དུ་འཇུག་པས་སྤོང་བར་བཤད་པ་དང་འགལ་ལོ་ཞེ་ན།་གཞུང་དེའི་དོན་
~~59~

ནི། ་མཐོང་ལམ་བར་ཚད་མེད་ལམ་གྱིས་རང་གི་ངོས་སྐལ་གྱི་སྤང་བྱའི་ས་བོན་འདས་
པ་བུམ་པ་ཐོ་བས་བཅོམ་པ་ལྟར་སྤོང་བ་མ་ཡིན་ཏེ།འགགས་པའི་ཕྱིར། མ་འོངས་པ་
མདུན་ནས་འཕུལ་བའི་ཚུལ་གྱིས་སྤོང་བ་མིན་ཏེ མ་སྐྱེས་པའི་ཕྱིར། དེ་ལྟར་བ་མཛོ་
སྦྲེལ་གཡང་ལ་ལྷུང་བ་ལྟར་སྤོང་བ་མ་ཡིན་ཏེ། ལམ་དང་མཉམ་དུ་མི་འཇུག་པའི་ཕྱིར།
འོ་ན་ཇི་ལྟར་སྤོང་ཞེ་ན།ཡུན་རིང་པོར་གཉེན་པོའི་ཕྱོགས་གོམས་པ་ལས་མཐོང་ལ
བར་ཆད་མེད་ལམ་སྐྱེ་བ་ལ་མངོན་དུ་ཕྱོགས་པ་དང་། དེའི་ངོས་སྐལ་གྱི་སྤང་བྱའི་ས་
བོན་འགགས་པ་ལ་མངོན་དུ་ཕྱོགས་པ་དུས་མཉམ་ཞིང་། དེ་སྐྱེས་པ་དང༌། དེའི་ངོས་
སྐལ་གྱི་སྤང་བྱའི་ས་བོན་འགགས་པ་དུས་མཉམ་པ་ཡིན་ལ། མཐོང་ལམ་བར་ཆད་
མེད་ལམ་གྱི་སྟོབས་ཀྱིས་དེའི་ངོས་སྐལ་གྱི་སྤང་བྱའི་ས་བོན་སླར་སྐྱེ་མི་རུང་གི་ཆོས་
ཅན་དུ་བྱས་པའི་རྣམ་གྲོལ་ལམ་སྐྱེས་པའི་ཚེ་དེ་སྤངས་པ་ཡིན་ཏེ།དཔེར་ན་སྣང་བ་
སྐྱེས་པ་དང་། མུན་པ་འགགས་པ་དུས་མཉམ་པ་བཞིན་ནོ། །གཉིས་པ་ནི ་ཚ་རེག་
གིས་གྲྭང་རེག་ལ་གནོད་པའི་གནོད་བྱ་ལྡོག་དུས་ཇི་ལྟ་བུ། ཚ་གྲང་ལྷན་ཅིག་མི་གནས་
པའི་དོན་གང་ཞེ་ན། ཚ་རེག་གིས་གྲང་རེག་ལ་གནོད་པའི་གནོད་བྱ་ལྡོག་དུས་མྱུར་
ན་སྐད་ཅིག་གསུམ་པ་ལ་ལྡོག་སྟེ། སྐད་ཅིག་དང་པོ་ལ་ཚ་གྲང་ཕྲད། གཉིས་པ་ལ་
གྲང་རེག་ནུས་མེད་དུ་བྱས། གསུམ་པ་ལ་གྲང་རེག་ལྡོག་པའི་ཕྱིར་ཏེ། སློབ་དཔོན་
ཆོས་མཆོག་གིས།གང་ཞིག་གང་གིས་ལྡོག་པར་བྱེད་པ་དེ་ནི་མྱུར་ན་སྐད་ཅིག་
གསུམ་པ་ལ་ལྡོག་པར་བྱེད་དེ།སྐད་ཅིག་དང་པོ་ལ་ནུས་པ་མེད་པའི་གནས་སྐབས་
སུ་རུང་བར་བྱེད་དོ། སྐད་ཅིག་གཉིས་པ་ལ་འགལ་བར་ནུས་པ་མེད་དོ། སྐད་ཅིག་
གསུམ་པ་ལ་ནུས་པ་མེད་པ་འགགས་པའི་ཡུལ་དེར་འོང་བར་བྱེད་དོ། ཞེས་གསུངས་
པའི་ཕྱིར། གནོད་བྱ་ལྡོག་དུས་ཡུན་རིང་བ་ནི་ཚད་ངེས་པ་མེད་དོ། ཚ་གྲང་ལྷན་ཅིག་
མི་གནས་པའི་དོན་ནི། ཚ་གྲང་རྒྱུན་གནོད་མེད་དུ་ལྷན་ཅིག་མི་གནས་པ་ལ་བྱེད་པ་
~60 ~

ཡིན་ནོ། ཁ་ཅིག་ན་རེ། ཚ་གྲང་རྒྱུན་སྟོབས་མཉམ་ལྷན་ཅིག་མི་གནས་པ་ཡིན་ཟེར་
བ་མི་འཐད་དེ།ཚ་རེག་གིས་གྲང་རེག་ལ་གནོད་པའི་གནོད་བྱ་ལྡོག་དུས་མྱུར་ན་ཡང་
སྐད་ཅིག་གསུམ་པ་ལ་ལྡོག་པའི་ཕྱིར། ཁོ་ན་རེ། མ་གྲུབ་སྟེ། སྐད་ཅིག་དང་པོ་ལ་
ལྡོག་གོ་ཞེ་ན། ཚ་གྲང་ཕྲད་པའི་སྐད་ཅིག་དང་པོ་ཆོས་ཅན། ཁྱོད་ཀྱི་སྔོན་དུ་གྲང་རེག་
ནུས་མེད་དུ་བྱས་པར་ཐལ། ཁྱོད་ཀྱི་དུས་ན་གྲང་རེག་ལོག་པའི་ཕྱིར། ཁྱབ་སྟེ། གྲང་
རེག་ནུས་མེད་དུ་བྱས་པའི་སྒོ་ནས་གྲང་རེག་ལྡོག་པར་བྱེད་དགོས་པའི་ཕྱིར།
ན། ཁྱོད་ཀྱི་སྔོན་དུ་ཚ་གྲང་ཕྲད་པར་ཐལ། འདོད་པའི་ཕྱིར། ཁྱབ་སྟེ།ཚ་གྲང་ཕྲད་
པའི་སྒོ་ནས་གྲང་རེག་ནུས་མེད་དུ་བྱེད་དགོས་པའི་ཕྱིར། ཁོ་ན་རེ།སྐད་ཅིག་གཉིས་
པ་ལ་གྲང་རེག་ལྡོག་གོ་ཞེ་ན། ཚ་གྲང་ཕྲད་པ་ཆོས་ཅན།ཁྱོད་གྲང་རེག་ནུས་མེད་དུ་
བྱས་པ་དང་དུས་མཉམ་པར་ཐལ། ཁྱོད་ཀྱི་སྐད་ཅིག་གཉིས་པ་ལ་གྲང་རེག་ལྡོག་པའི་
ཕྱིར། འདོད་ན། ཁྱོད་ཀྱི་སྔོན་དུ་ཚ་གྲང་ཕྲད་པར་ཐལ་ལོ། ཁ་ཅིག་ན་རེ། གྲང་རེག་
རིགས་འདྲ་ཕྱི་མ་ནུས་མེད་དུ་བསྐྱེད་པ་དེ། ཚ་རེག་གིས་གྲང་རེག་ལ་གནོད་པའི་
དོན་ཡིན། ཞེས་ཟེར། ཚ་གྲང་ཕྲད་དུས་ཀྱི་གྲང་རེག་ཆོས་ཅན།ཁྱོད་ཀྱིས་གྲང་རེག་
སྐད་ཅིག་གཉིས་པ་ལ་གནོད་པར་ཐལ། ཁྱོད་ཀྱིས་གྲང་རེག་སྐད་ཅིག་གཉིས་པ་དེ་
རིགས་འདྲ་ཕྱི་མ་སྐྱེད་པའི་ནུས་མེད་དུ་བསྐྱེད་པའི་ཕྱིར་ཏེ། ཁྱོད་ཀྱིས་དེ་རིགས་འདྲ་
ཕྱི་མ་སྐྱེད་པའི་ནུས་ཅན་དང་ནུས་མེད་གང་རུང་དུ་སྐྱེད་པ་གང་ཞིག །ནུས་ཅན་དུ་
མ་སྐྱེད་པའི་ཕྱིར། གལ་ཏེ་དེ་ནུས་མེད་དུ་མ་སྐྱེད་ན། གྲང་རེག་སྐད་ཅིག་གཉིས་པ་
ནུས་མེད་དུ་བསྐྱེད་པའི་ཉེར་ལེན་གྱི་རྒྱུ་མ་གྲུབ་པར་ཐལ། ཚ་གྲང་ཕྲད་དུས་ཀྱི་གྲང་
རེག་དེའང་དེའི་ཉེར་ལེན་མ་ཡིན།དེ་གཉིས་ཕྲད་དུས་ཀྱི་ཚ་རེག་དེའང་དེའི་ཉེར་ལེན་
མ་ཡིན། དེ་ལས་གཞན་དུ་གྱུར་པའི་དེའི་ཉེར་ལེན་མ་གྲུབ་པའི་ཕྱིར། གཞན་ཡང་།
གཟུགས་འཛི མངོན་སུམ་གཟུགས་ཀྱི་རྣམ་ལྡན་དུ་དེའི་དེ་མ་ཐག་རྐྱེན་
61

ལས་སྐྱེས་པ་མ་ཡིན་པར་ཐལ། གྲང་རེག་སྐད་ཅིག་གཉིས་པ་ནུས་མེད་དུ་ཚ་གྲང་
ཕྲད་དུས་ཀྱི་གྲང་རེག་གིས་མ་སྐྱེད་པའི་ཕྱིར། རྟགས་ཁས། གལ་ཏེ་མི་མཚུངས་ཏེ།
གཟུགས་འཛིན་དབང་ཤེས་ལ་ཤར་བའི་གཟུགས་ཀྱི་རྣམ་པ་དེ་ཤེས་པ་ཡིན་པས་
གཟུགས་དེའི་ཉེར་ལེན་དུ་མི་རིགས་པས། དེ་མ་ཐག་རྐྱེན་ཉེར་ལེན་དུ་རིགས་སོ་ཞེ་
ན། འོ་ན་གྲང་རེག་ནུས་མེད་དེའང་གྲང་རེག་ཡིན་པས་ཚ་རེག་ཉེར་ལེན་དུ་མི་རིགས་
པས། ཚ་གྲང་ཕྲད་དུས་ཀྱི་གྲང་རེག་དེ་དེའི་ཉེར་ལེན་དུ་རིགས་སོ། གལ་ཏེ་ཚ་གྲང་
ཕྲད་དུས་ཀྱི་ཆ་རེག་ཁོ་ནས་གྲང་རེག་སྐད་ཅིག་གཉིས་པ་ནུས་མེད་དུ་སྐྱེད་དེ། ཚ་
གྲང་མ་ཕྲད་ན་གྲང་རེག་སྐད་ཅིག་གཉིས་པ་ནུས་ཅན་དུ་འབྱུང་བ་ལས། ཚ་གྲང་ཕྲད་
པའི་དབང་གིས་གྲང་རེག་སྐད་ཅིག་གཉིས་པ་ནུས་མེད་དུ་སོང་བའི་ཕྱིར་ཞེ་ན། གཟུགས་
འཛིན་དབང་ཤེས་སྐད་ཅིག་གཉིས་པ་གཟུགས་ཀྱི་རྣམ་ལྡན་དུ་གཟུགས་ཁོ་ནས་སྐྱེད་
གཟུགས་དང་དེའི་དེ་མ་ཐག་རྐྱེན་མ་ཕྲད་ན་གཟུགས་འཛིན་དབང་ཤེས་
གཟུགས་ཀྱི་རྣམ་ལྡན་དུ་མི་སྐྱེ་བ་ལས། དེ་གཉིས་ཕྲད་པའི་དབང་གིས་གཟུགས་
འཛིན་དབང་ཤེས་གཟུགས་ཀྱི་རྣམ་ལྡན་དུ་སྐྱེས་པའི་ཕྱིར། འཁོར་གསུམ། དེས་ན་
ཚ་གྲང་ཕྲད་དུས་ཀྱི་གྲང་རེག་དེས་གྲང་རེག་སྐད་ཅིག་གཉིས་པ་ནུས་མེད་དུ་སྐྱེད་པ་
ཡིན་ནོ། གལ་ཏེ་ཚ་གྲང་ཕྲད་དུས་ཀྱི་ཚ་རེག་དེས་ཀྱང་གྲང་རེག་སྐད་ཅིག་གཉིས་པ་
ནུས་མེད་དུ་སྐྱེད་དགོས་པར་ཐལ། དེ་ལྟར་ན་ཚ་གྲང་ཕྲད་དུས་ཀྱི་ཚ་རེག་དེས་ཀྱང་
གྲང་རེག་སྐད་ཅིག་གཉིས་པ་བསྐྱེད་དགོས་ལ། དེ་ལྟ་ན་ཚ་གྲང་ཕྲད་དུས་ཀྱི་ཚ་རེག་
ཆོས་ཅན། གྲང་རེག་སྐད་ཅིག་གཉིས་པ་ལ་གནོད་པ་དང་ཕན་འདོགས་པ་གཉིས་ཀ་
ཡིན་པར་ཐལ།གྲང་རེག་སྐད་ཅིག་གཉིས་པ་ནུས་མེད་དུ་བྱས་པ་གང་ཞིག་།དེ་སྐྱིད་
པའི་ཕྱིར་ཞེ་ན། འོ་ན་ཚ་གྲང་ཕྲད་དུས་ཀྱི་གྲང་རེག་ཆོས་ཅན།དེར་ཐལ།དེའི་ཕྱིར།
གལ་ཏེ་ཚ་གྲང་སྟོབས་མཉམ་གཉིས་གནོད་བྱ་གནོད་བྱེད་ཡིན་ནམ་མིན།མ་ཡིན་པ་
-62

མི་འཐད་དེ། ཚ་གྲང་སྟོབས་མཉམ་གཉིས་སྐད་ཅིག་དང་པོ་ལ་ཕྲད། སྐད་ཅིག་གཉིས་
པ་ལ་གཉིས་ཀ་ནུས་མེད་དུ་བྱས། ་སྐད་ཅིག་གསུམ་པ་ལ་གཉིས་ཀ་ལྡོག་པ་སྲིད་
པའི་ཕྱིར། དེ་གཉིས་གནོད་བྱ་གནོད་བྱེད་ཡིན་པའང་མི་འཐད་པར་ཐལ། དེ་གཉིས་
སྟོབས་མཉམ་པའི་ཕྱིར། ཁྱབ་སྟེ། གནོད་པ་མ་ཡིན་གཉིས་པོ་དག །ནུས་པ་
མཚུངས་ཕྱིར་གེགས་བྱེད་འགྱུར། ཞེས་གསུངས་པའི་ཕྱིར་ཞེ་ན། དེ་གཉིས་སྟོབས་
མཉམ་ཡང་གནོད་བྱ་གནོད་བྱེད་ཡིན་ལ། གཞུང་དེའི་དོན་ནི་དམ་བཅའ་འགལ་བ་ནུས་
མཚུངས་ཡིན་ན། གེགས་བྱེད་ཙམ་ཡིན་གྱི་གནོད་བྱེད་མ་ཡིན་ཞེས་པའི་དོན་ནོ།
གལ་ཏེ་སྐད་ཅིག་དང་པོ་ལ་ཚ་གྲང་ཕྲད། གཉིས་པ་ལ་གྲང་རེག་ནུས་མེད་དུ་བྱས།
གསུམ་པ་ལ་གྲང་རེག་ལྡོག་པའི་ཚེ་ཚ་གྲང་ཕྲད་པའི་སྐད་ཅིག་དང་པོ་ལས་སྔ་ཕྱི་བར་
གསུམ་གྱི་ཚ་ཡོད་དམ་མེད། མེད་ན་གྲང་རེག་ལྡོག་དུས་ཚུར་མཐོང་གི་མངོན་སུམ་
གྱི་སྟོབས་ཀྱིས་ངེས་མི་ནུས་པར་འགྱུར་ལ། ཡོད་ན་དེའི་སྐད་ཅིག་གསུམ་པ་ལ་གྲང་
རེག་ལྡོག་གམ་མི་ལྡོག །ལྡོག་ན་གནོད་བྱ་ལྡོག་དུས་གོང་དུ་བཤད་པ་དང་འགལ་ལ།
མི་ལྡོག་ན་སྐད་ཅིག་གཉིས་པ་ལ་གྲང་རེག་ནུས་མེད་དུ་བྱས་པ་མ་ཡིན་པར་ཐལ།: དེའི་
སྐད་ཅིག་གསུམ་པ་ལ་གྲང་རེག་མི་ལྡོག་པའི་ཕྱིར་ཞེ་ན། སྐྱོན་མེད་དེ། ཚ་གྲང་ཕྲད་
པའི་དུས་ཀྱི་ཚ་རེག་སྐད་ཅིག་དང་པོའི་སྔ་ཕྱི་བར་གསུམ་ཀ་ཡང་སྐད་ཅིག་དང་པོ་ལ་
ཕྲད་ཅེས་པའི་ཚ་རེག་སྐད་ཅིག་དང་པོའི་ཁོངས་སུ་གཏོགས་པའི་ཕྱིར། ཁ་ཅིག་ན་རེ།
བེམ་པོར་གྱུར་པའི་གནོད་བྱེད་ཀྱི་དོན་གནོད་བྱ་དང་ཕྲད་པའི་དབང་གིས།གནོད་བྱ་
རིགས་འདྲ་ཕྱི་མ་སྐྱེད་པའི་ནུས་མེད་དུ་བྱེད་པ་མིན་ཏེ། སྣང་མུན་བེམ་པོར་གྱུར་པའི་
ལྷན་ཅིག་མི་གནས་འགལ་ཡིན་ཀྱང་ཕྲད་པ་མི་སྲིད་པའི་ཕྱིར་ཏེ།སྣང་བ་སྐྱེས་པ་ན་
མུན་པ་འགགས་པའི་ཕྱིར།: ་དེས་ན་གནོད་བྱེད་དང་ཕྲད་ན་གནོད་བྱ་རིགས་འདྲ་ཕྱི་
མ་སྐྱེད་པའི་ནུས་མེད་དུ་བྱས་པ་དེ་བེམ་པོར་གྱུར་པའི་གནོད་བྱེད་ཀྱི་དོན་ཡིན་ནོ་ཞེས

ཟེར། འོ་ན་ཚ་གྲང་ཕྲད་པ་མི་སྲིད་པར་ཐལ། ཚ་རེག་ཡོད་པའི་གོ་སར་གྲང་རེག་ཡོད་
པ་མི་སྲིད་པའི་ཕྱིར། གལ་ཏེ་ཚ་གྲང་ཕྲད་པ་སྲིད་དེ། ཚ་གྲང་ཡུལ་འདབ་འབྱར་དུ་
ཡོད་པ་སྲིད་པའི་ཕྱིར་ཞེ་ན། འོ་ན་སྣང་མུན་ཕྲད་པ་སྲིད་པར་ཐལ། སྣང་མུན་ཡུལ་
འདབ་འབྱར་དུ་ཡོད་པ་སྲིད་པའི་ཕྱིར། གཞན་ཡང་།དཔྱིད་དུས་ཀྱི་ཚ་རེག་དེས་
དགུན་དུས་ཀྱི་གྲང་རེག་ལ་གནོད་པར་ཐལ། དེ་གཉིས་ཕྲད་ན་དཔྱིད་དུས་ཀྱི་ཚ་རེག་
དེས་དགུན་དུས་ཀྱི་གྲང་རེག་རིགས་འདྲ་ཕྱི་མ་སྐྱེད་བའི་ནུས་མེད་དུ་བྱས་པའི་ཕྱིར།
འདོད་ན། སངས་རྒྱས་ཀྱི་ཐུགས་རྒྱུད་ཀྱི་བདག་མེད་རྟོགས་པའི་ཤེས་རབ་དེས་སེམས་
ཅན་གྱི་རྒྱུད་ཀྱི་གང་ཟག་གི་བདག་འཛིན་ལ་དངོས་སུ་གནོད་པར་ཐལ། ་འདོད་པའི་
ཕྱིར། འདོད་ན། སེམས་ཅན་ཐམས་ཅད་འབད་མེད་དུ་གྲོལ་བར་ཐལ། འདོད་པའི་
ཕྱིར། གལ་ཏེ་སངས་རྒྱས་ཀྱི་ཐུགས་རྒྱུད་ཀྱི་གང་ཟག་གི་བདག་མེད་རྟོགས་པའི་
ཤེས་རབ་ཆོས་ཅན། སེམས་ཅན་ཀྱི་རྒྱུད་ཀྱི་གང་ཟག་གི་བདག་འཛིན་ལ་དངོ་
གནོད་པར་ཐལ། དེ་དང་དམིགས་པ་གཅིག་ལ་དམིགས་ནས་འཛིན་སྟངས་དངོས་
འགལ་གང་ཞིག།ཁྱོད་རྒྱབ་རྟེན་ཚད་མ་ཅན་ཡིན་པའི་ཕྱིར། ཁྱབ་སྟེ། དེ་ཡི་གནོད་
བྱེད་ནི། བདག་མེད་མཐོང་བས་འགལ་བ་ཡིན། ཞེས་དང་། དེ་དག་གང་ལ་ཚད་མ་
ཡོད། །དེ་ནི་གཞན་ལ་གནོད་བྱེད་འགྱུར། ཞེས་གསུངས་པའི་ཕྱིར་ཞེ་ན།སྐྱོན་མེད་
དེ། དེ་ནི་རྒྱུད་གཅིག་ལ་དགོངས་པའི་ཕྱིར། ཁ་ཅིག་ན་རེ། གནོད་བྱ་རིགས་འདྲ་ཕྱི་
མ་སྐྱེད་པའི་ནུས་མེད་དུ་སྐྱེད་པ་ནི་བེམ་པོར་གྱུར་པའི་གནོད་བྱེད་ཀྱི་དོན་ཡིན་ཞེས་
ཟེར་བ་མི་འཐད་དེ། སྣང་བ་ཆོས་ཅན། མུན་པ་ལ་གནོད་བྱེད་མ་ཡིན་པར་ཐལ།ཁྱོད་
ཀྱིས་མུན་པ་རིགས་འདྲ་ཕྱི་མ་སྐྱེད་པའི་ནུས་མེད་དུ་སྐྱེད་པ་མ་ཡིན་པའི་ཕྱིར་ཏེ།ཁྱོད་
སྐྱེསས་པ་ན་མུན་པ་འགགས་པའི་ཕྱིར། ཁ་ཅིག།རྡུལ་ཕྲ་རབ་གཉིས་ཕྲད་པ་སྲིད་པར་
ཐལ། ཚ་གྲང་ཕྲད་པའི་ཕྱིར། འདོད་ན། དེ་གཉིས་བདག་ཉིད་ཐམས་ཅད་ཀྱིས་ཐམས་
~64~

ཅད་དུ་ཕྲད་པར་ཐལ། འདོད་པ་གང་ཞིག །རྡུལ་ཕྲ་རབ་ཕྱོགས་ཀྱི་ཆ་མེད་ཡིན་པའི་
ཕྱིར།འདོད་ན། དེ་གཉིས་གཅིག་ཡིན་པར་ཐལ། འདོད་པའི་ཕྱིར་ཞེ་ན། སྐྱོན་མེད་དེ།
དེ་གཉིས་རེག་པ་ལ་དེ་གཉིས་ཕྲད་པར་བཤད་པ་ཡིན་པའི་ཕྱིར་ཏེ། དེ་གཉིས་འདབ་
འབྱར་དུ་ཡོད་པ་ལ་དེ་གཉིས་ཕྲད་པར་བཤད་པའི་ཕྱིར།དེ་ལྟ་མ་ཡིན་ན་བར་སྟོངས་
མེད་པའི་རྡུལ་ཕྲ་རབ་གཉིས་པོ་དེ་རེག་པར་ཐལ། དེ་གཉིས་འདབ་འབྱར་དུ་ནི་ཡོད།
དེ་གཉིས་ལ་བར་སྟོངས་ནི་མེད་པའི་ཕྱིར། འདོད་ན། བདག་ཉིད་ཐམས་ཅད་ཀྱིས་
ཐམས་ཅད་དུ་རེག་པར་ཐལ། འདོད་པའི་ཕྱིར། གལ་ཏེ་བར་སྟོངས་མེད་པའི་རྡུལ་ཕྲ་
སློང་
རབ་གཉིས་མེད་པར་ཐལ། འདབ་འབྱར་དུ་ཡོད་པའི་རྡུལ་ཕྲ་རབ་རྣམས་བར་
དང་བཅས་པ་ཁོ་ན་ཡིན་པའི་ཕྱིར་ཏེ།དེ་ལྟ་མ་ཡིན་ན་དེ་གཉིས་གཅིག་ཏུ་འགྱུར་བའི་
ཕྱིར། གཞན་ཡང་། བུམ་པས་ཆུ་སྐྱོར་བའི་དོན་བྱེད་མི་ནུས་པར་ཐལ། བུམ་པའི་
རྡུལ་ཕྲ་རབ་རྣམས་བར་སྟོངས་དང་བཅས་པའི་ཕྱིར་ཞེ་ན། མ་ཁྱབ་པར་ཐལ།·སྡུད་
བྱེད་ཀྱི་རླུང་གིས་མི་འབོ་བར་བྱས་པའི་ཕྱིར་ཏེ།དཔེར་ན་མཎྜལ་གྱི་སྟེང་དུ་ཡང་ཆུའི་
ཕུང་པོ་ཅུང་ཟད་གནས་པ་བཞིན་ནོ། །གཉིས་པ་ཕན་ཚུན་སྤངས་འགལ་ལ་མཚན་
ཉིད། དབྱེ་བ། འགལ་བའི་རྣམ་གཞག་ལ་དཔྱད་པ་གསུམ། དང་པོ་ནི། རྣམ་བཅད་
ཡོངས་གཅོད་ཀྱི་སྒོ་ནས་མི་མཐུན་པར་གནས་པ་དེ།ཕན་ཚུན་སྤངས་འགལ་གྱི་མཚན་
ཉིད། གཉིས་པ་ལ་རྟག་པ་དང་མི་རྟག་པ་ལྟ་བུ་དངོས་འགལ་དང་། རྟག་པ་དང་བྱས་
པ་ལྟ་བུ་བརྒྱུད་འགལ་གཉིས་ཡོད་དོ། རྟག་མི་རྟག་དངོས་འགལ་ཡིན་ཏེ། སྒྲ་མི་རྟག་
པར་ཡོངས་གཅོད་ལ་གྲུབ་ན་སྒྲ་རྟག་པ་རྣམ་བཅད་ལ་ཁེགས། སྒྲ་རྟག་པ་རྣམ་བཅད་
ལ་ཁེགས་ན་སྒྲ་མི་རྟག་པར་ཡོངས་གཅོད་ལ་གྲུབ་པའི་ཕྱིར། གསུམ་པ་ནི།གཅིག་
གི་མཚན་ཉིད་ཞུགས་སར་ཅིག་ཤོས་ཀྱི་མཚན་ཉིད་མ་ཞུགས། ཅིག་ཤོས་ཀྱི་མཚན་
ཉིད་ཞུགས་སར་གཅིག་གི་མཚན་ཉིད་མ་ཞུགས་པ་ནི། ཕན་ཚུན་སྤངས་འགལ་ཡིན་
65

ཏེ། དཔེར་ན་རྟག་པའི་མཚན་ཉིད་ཞུགས་སར་མི་རྟག་པའི་མཚན་ཉིད་མ་ཞུགས།མི་
རྟག་པའི་མཚན་ཉིད་ཞུགས་སར་རྟག་པའི་མཚན་ཉིད་མ་ཞུགས་པས། རྟག་མི་རྟག་
ཕན་ཚུན་སྤངས་འགལ་ཡིན་པ་བཞིན་ནོ།དེ་ཡང་དགག་བྱ་དམིགས་བྱེད་ཀྱི་ཚད་མ་
བཀག་པའི་སྒོ་ནས་རྟག་མི་རྟག་འགལ་བར་ངེས་དགོས་ཏེ།སྒྲའི་སྟེང་དུ་རྟག་པ་དམིགས་
བྱེད་ཀྱི་ཚད་མ་མ་ཁེགས་ན་སྒྲ་རྟག་པ་མི་ཁེགས་ཤིང་སྒྲ་མི་རྟག་པར་རྟོགས་མི་ནུས་
པའི་ཕྱིར། དེས་ན་འགལ་བ་གཉིས་ཀ་ཡང་སྣང་རུང་མ་དམིགས་པ་ལས་འགལ་བར་
ངེས་དགོས་པ་ཡིན་ནོ། གལ་ཏེ་ཚ་གྲང་ཕན་ཚུན་སྤངས་འགལ་ཡིན་པར་ཐལ།
གཉིས་རྣམ་བཅད་དང་ཡོངས་གཅོད་ཀྱི་སྒོ་ནས་མི་མཐུན་པར་གནས་པ་ཡིན་པའི་ཕྱིར་
ཏེ།གཞི་དེ་ཚ་རེག་ཡིན་པར་ཡོངས་གཅོད་ལ་གྲུབ་ན།དེ་གྲང་རེག་མ་ཡིན་པར་རྣམ་
བཅད་ལ་གྲུབ་དགོས་པའི་ཕྱིར། འདོད་ན། མི་སྟོབས་ཆེན་པོས་ཁྱབ་པར་ནོན་པ་དེ
དེ་འདྲའི་ཤར་གྱི་གཞིར་གྲང་རེག་སྟོབས་ཆེན་རྒྱུན་ཆགས་པ་མེད་པར་སྒྲུབ་པའི་ཕན་
ཚུན་སྤངས་འགལ་ལ་བརྟེན་པའི་འགལ་དམིགས་ཀྱི་རྟགས་ཡང་དག་ཡིན་པར་ཐལ།
དེ་སྒྲུབ་ཀྱི་འགལ་དམིགས་ཀྱི་རྟགས་ཡང་དག་ཡིན་པ་གང་ཞིག།མེ་སྟོབས་ཆེན་པོ་
དང་གྲང་རེག་སྟོབས་ཆེན་པོ་གཉིས་ཕན་ཚུན་སྤངས་འགལ་ཡིན་པའི་ཕྱིར་ཞེ་ན།
ན་མེ་མེད་པ་དེ། མེ་ཚད་མས་མ་དམིགས་པའི་མཚན་མོའི་རྒྱ་མཚོ་དུ་མེད་དུ་སྒྲུབ་
པའི་ཁྱབ་བྱེད་མ་དམིགས་པའི་རྟགས་ཡང་དག་ཡིན་པར་ཐལ། དེ་དེ་སྒྲུབ་ཀྱི་འབྲེལ་
ཟླ་མ་དམིགས་པའི་རྟགས་ཡང་དག་གང་ཞིག །མེ་དུ་བའི་ཁྱབ་བྱེད་ཡིན་པའི་ཕྱིར།
ཁྱབ་གསལ་ཁས།དེས་ན་ལྷན་ཅིག་མི་གནས་འགལ་དང་ཕན་ཚུན་སྤངས་འགལ་གྱི་
རྣམ་གཞག་རྟོགས་པ་ལ་དགོས་པ་ཡོད་དེ།ལྟེ་བ་བཀར་བཏགས་ཀྱི་ཕྱག་རྒྱ་བཞིའི་
སྒོ་ནས་གཏན་ལ་ཕབ་པའི་དོན་རྟགས་ཀྱིས་སྒྲུབ་པའི་ཚེ་རྟགས་དགག་བྱའི་ཆོས་དང་
འགལ་བ་དང་།རྗེས་དཔག་གིས་སྒྲོ་འདོགས་ལ་གནོད་ཚུལ་དང་།།::འདས་ལམ་གྱི་
66༤

སྐབས་སུ་གང་ཟག་གི་བདག་མེད་མངོན་སུམ་དུ་རྟོགས་པའི་ཤེས་རབ་ཀྱིས་གང་
ཟག་གི་བདག་འཛིན་ལ་གནོད་ཚུལ་རྟོགས་པ་ལ་སོགས་པ་འགལ་བའི་རྣམ་གཞག་
རྟོགས་པ་ལ་རག་ལས་པས་འགལ་བ་གཉིས་ཀྱི་རྣམ་གཞག་ལ་མཁས་པར་བྱ་བའི་
ཆེད་ཡིན་པའི་ཕྱིར། ༈ རྟགས་ཡང་དག་གི་གྲངས་ངེས་ལ་དོགས་པ་གཅོད་པ་ནི།
རྟགས་ཡང་དག་ལ་འབྲས་རང་མ་དམིགས་པའི་རྟགས་ཡང་དག་གསུམ་དུ་གྲངས་ངེས་
པ་མི་འཐད་དེ། སྒྲུབ་རྟགས་ཡང་དག་ལ་འབྲས་རང་གི་རྟགས་ཡང་དག་གཉིས་སུ་
འབྱེད་ན། དགག་རྟགས་ཡང་དག་ལ་ཡང་འབྲེལ་ཟླ་མ་དམིགས་པ་དང་། འགལ་ཟླ་
དམིགས་པའི་རྟགས་ཡང་དག་གཉིས་སུ་ཕྱེ་བས་རྟགས་ཡང་དག་ལ་བཞིར་གྲངས་ངེས་
པར་འགྱུར་ལ། =འབྲེལ་ཟླ་མ་དམིགས་པ་དང་འགལ་དམིགས་ཀྱི་རྟགས་ཡང་དག་
གཉིས་པོ་དགག་རྟགས་ཡང་དག་ཅེས་གཅིག་ཏུ་སྡུད་ན། འབྲས་རང་གི་རྟགས་གཉིས་
པོ་ཡང་སྒྲུབ་རྟགས་ཞེས་གཅིག་ཏུ་བསྡུས་ནས་རྟགས་ཡང་དག་ལ་གཉིས་སུ་གྲངས་
ངེས་པར་འགྱུར་བའི་ཕྱིར་ཞེ་ན། འདིའི་ལན་ལ་ཁ་ཅིག་ན་རེ། དགག་རྟགས་ཡང་
དག་གི་དངོས་ཀྱི་སྒྲུབ་བྱའི་ཆོས་སུ་གཟུང་བྱ་མེད་དགག་ཡིན་ལ། མེད་དགག་ལ་
དབྱེ་བ་མེད་པས། : རྟགས་ཀྱི་གྲངས་ངེས་བྱེད་པའི་ཚེ་དགག་རྟགས་ཡང་དག་ལ
གཉིས་སུ་མ་ཕྱེ་བ་ཡིན་ནོ་ཞེས་ཟེར་བ་མི་འཐད་དེ། མེད་དགག་གི་ངོ་བོ་ལ་དབྱེ་བ་
མེད་དུ་ཆུག་ཀྱང་། དགག་གཞིའི་སྒོ་ནས་དབྱེ་བ་བྱར་རུང་བའི་ཕྱིར། ཡང་ཁ་ཅིག¸།
སྒྲུབ་རྟགས་ཡང་དག་ལ་དེ་བྱུང་འབྲེལ་ལ་བརྟེན་པ་དང༌། བདག་གཅིག་འབྲེལ་ལ་
བརྟེན་པ་གཉིས་ཡོད་ལ། དགག་རྟགས་ཡང་དག་ལ་དེ་ལྟར་ཡོད་པ་མིན་ནོ་ཞེ་ན། མི་
འཐད་དེ། དགག་རྟགས་ཡང་དག་ལ་ཡང་དེ་གཉིས་ཡོད་པའི་ཕྱིར་ཏེ། མེ་མེད་ཀྱི་
རྟགས་ཀྱིས་མཚན་མོའི་རྒྱ་མཚོ་དུ་མེད་དུ་སྒྲུབ་པའི་རྟགས་ཡང་དག་དེ་དེ་བྱུང་འབྲེལ་
ལ་བརྟེན་པའི་ཕྱིར་ཏེདེ་སྒྲུབ་ཀྱི་རྟགས་ཆོས་ཀྱི་འབྲེལ་པ་དེ་མེ་དུ་རྒྱུ་འབྲས་སུ་ངེས་
67

བྱེད་ཀྱི་ཚད་མ་ལ་བརྟེན་ནས་འགྲུབ་དགོས་པའི་ཕྱིར་རོ། རང་ལུགས་ནི། རྟགས་
ཡང་དག་ལ་སྒྲུབ་རྟགས་ཡང་དག་དང་དགག་རྟགས་ཡང་དག་གཉིས་སུ་ངེས་པ་ཡིན་
ཏེ། གཞལ་བྱ་ལྐོག་གྱུར་ལ་དགག་པ་དང་སྒྲུབ་པ་གཉིས་སུ་ངེས་ལ།དགག་པ་དངོས་
སུ་སྒྲུབ་པའི་རྟགས་ཡང་དག་དེ་དགག་རྟགས་དང་། སྒྲུབ་པ་དངོས་སུ་སྒྲུབ་པའི་རྟགས་
ཡང་དག་དེ་སྒྲུབ་རྟགས་ཡིན་པའི་ཕྱིར། སྒྲུབ་རྟགས་ཡང་དག་ལ་རང་གི་དངོས་ཀྱི་
བསྒྲུབ་བྱའི་ཆོས་སུ་གཟུང་ལེ་བ་དེ་ལ་དེ་བྱུང་དུ་འབྲེལ་བ་དང་།བདག་གཅིག་ཏུ་འབྲེལ་
བ་གཉིས་ཡོད་པས། རྟགས་ཡང་དག་ལ་འབྲས་རང་མ་དམིགས་པའི་རྟགས་ཡང་དག་
གསུམ་དུ་ངེས་པ་ཡིན་ནོ། འོ་ན་རྟགས་ཡང་དག་གི་གྲངས་ངེས་བྱེད་པའི་ཚེ་སྒྲུབ་
རྟགས་ཡང་དག་ལ་འབྲས་རང་གི་རྟགས་གཉིས་སུ་ཕྱེ་བ་ལ་དགོས་པ་ཅི་ཡོད་ཅེ་ན།དགོས་
པ་ཡོད་དེ། རྟགས་ཡང་དག་ཡིན་ན། རང་གི་བསྒྲུབ་བྱའི་ཆོས་སུ་གཟུང་བྱ་ལ་དེ་བྱུང་
དུ་འབྲེལ་བ་དང་། བདག་གཅིག་ཏུ་འབྲེལ་བ་གང་རུང་གི་སྒོ་ནས་རང་གི་བསྒྲུབ་བྱའི་
ཆོས་སུ་གཟུང་བྱ་དེ་ལ་མི་འཁྲུལ་བ་གཅིག་དགོས་ཞེས་རྟོགས་པའི་དགོས་པ་ཡོད་
པའི་ཕྱིར། དེ་ལྟར་རྟོགས་པ་ཡང་ཆོས་ཅན། དགོས་པ་ཡོད་དེ།ལྡན་འདུའི་འབྲེལ་བ་
ལ་བརྟེན་པའི་རྟགས་རྣམས་རྟགས་ཡང་དག་མ་ཡིན་པར་རྟོགས་པའི་དགོས་པ་ཡོད་
པའི་ཕྱིར་ཏེ། ཡོད་པ་གང་མེ་མི་རུང་བའམ། རང་བདག་རྣམ་དབྱེར་མེད་ཅན་གང་། །
དེ་ནི་དེ་དང་འཁྲུལ་མི་འགྱུར། །ཞེས་བྱའི་དོན་དུ་འདི་རབ་ཕྱེ། །ལྡན་པ་ཅན་སོགས་
གང་དག་ལ། །དེ་འདྲའི་འབྲེལ་བ་ཡོད་མིན་པ། །དེ་དག་འཁྲུལ་པ་སྲིད་པའི་ཕྱིར། །
གཏན་ཚིགས་མིན་ཞེས་བཤད་པ་ཡིན། ཞེས་གསུངས་བའི་ཕྱིར། གསུམ་པ་མདོ་
ལས་གསུངས་པའི་དགོས་པ་ནི། ངའམ་ང་འདྲ་བའི་གང་ཟག་གིས་གང་ཟག་གི་ཚོད་
བཟུང་བར་བྱའི། ཞེས་སོགས་ཀྱིས་སྣང་རུང་མ་དམིགས་པའི་རྟགས་ཡང་དག་བསྟན་
པ་ཆོས་ཅན། དགོས་པ་ཡོད་དེ། བདག་ཅག་གི་སྟོན་པ་མཉམ་མེད་ཤཱཀྱའི་རྒྱལ་པོ་
68

སྐྱོན་ཀུན་ཟད་དང་ཡོན་ཏན་ཀུན་ལྡན་དུ་དམ་བཅའ་བ་ལ་ཆོས་མཐུན་གྱི་རྒོལ་བ་མེད་
པར་རྟོགས་པའི་དགོས་པ་ཡོད་པའི་ཕྱིར། དེ་ལྟར་རྟོགས་པ་ཆོས་ཅན། དགོས་པ་
ཡོད་དེ། བདག་ཅག་གི་སྟོན་པ་དེ་ཉིད་གྲོལ་བ་དོན་གཉེར་རྣམས་ཀྱི་མགོན་སྐྱབས་
དང་དཔུང་གཉེན་དམ་པར་རྟོགས་པའི་དགོས་པ་ཡོད་པའི་ཕྱིར། དེ་ལྟར་རྟོགས་པ་
ཡང་ཆོས་ཅན།: དགོས་པ་ཡོད་དེ། གྲོལ་བ་དོན་དུ་གཉེར་བ་རྣམས་བདག་ཅག་གི་
སྟོན་པ་ལ་སྐྱབས་སུ་སོང་བའི་སྒོ་ནས་དེའི་བསྟན་པ་ལ་ཐོས་བསམ་སོགས་ཀྱིས་འཇུག་
པའི་དགོས་པ་ཡོད་པའི་ཕྱིར་ཏེ།དེ་ལྟར་ཡང་བསྟོད་པ་བརྒྱ་ལྔ་བཅུ་པ་ལས།གཏིང་
མཐའ་མེད་པའི་འཁོར་བ་ནི།”་ཞེས་སོགས་གོང་དུ་དྲངས་པ་རྣམས་འདིར་དྲང་ངོ་།
གཉིས་པ་གཞུང་དོན་ལ།མི་སྣང་བ་མ་དམིགས་པའི་རྟགས་ཡང་དག་བཤད་པ་དང་།
སྣང་རུང་མ་དམིགས་པའི་རྟགས་ཡང་དག་བཤད་པ་གཉིས་ཡོད་པའི་དང་པོ་འཆད་
པ་ནི། ངག་དོན། ་ཤ་ཟ་དེ་རང་བསྐལ་དོན་དུ་སོང་བའི་གང་ཟག་གི་ཚད་མས་མ་
དམིགས་པ་ཆོས་ཅན། ·མདུན་གྱི་གཞི་འདིར་ཤ་ཟ་དེ་ལ་དེ་བསྐལ་དོན་དུ་སོང་
གང་ཟག་གིས་ཡོད་ངེས་ཀྱི་བཅད་ཤེས་དོན་མཐུན་འཇལ་བྱེད་དུ་མི་འཇུག་པར་སྒྲུབ་
པའི་མི་སྣང་བ་མ་དམིགས་པའི་རྟགས་ཡང་དག་ཡིན་ཏེ། དེ་སྒྲུབ་ཀྱི་མ་དམིགས་པའི་
ཚུལ་གསུམ་གང་ཞིག །མདུན་གྱི་གཞི་འདིར་ཤ་ཟ་བསྐལ་དོན་ཡིན་པའི་ཕྱིར་གཉིས་
པ་ལ་མཚན་ཉིད་དབྱེ་བ།:“རྩོད་སྤང་གསུམ་ཡོད་པའི་དང་པོ་འཆད་པ་ནི། གཏན་
ཚིགས་བྱེ་བྲག་ལ་ལྟོས་ནས། ་རྐང་པ་གཉིས་ཏེ། བུམ་པ་སྣང་རུང་ཚད་མས་མ་
དམིགས་པ་ཆོས་ཅན། བུམ་པ་ཚད་མས་མ་དམིགས་པའི་ས་ཕྱོགས་སུ་བུམ་པ་མེད་
པར་སྒྲུབ་པའི་སྣང་རུང་མ་དམིགས་པའི་རྟགས་ཡང་དག་ཡིན་ཏེ། དེ་སྒྲུབ་ཀྱི་མ་དམིགས་
པའི་ཚུལ་གསུམ་གང་ཞིག།བུམ་པ་ཚད་མས་མ་དམིགས་པའི་ས་ཕྱོགས་སུ་བུམ་
པ་བསྐལ་དོན་མ་ཡིན་པའི་ཕྱིར། གཉིས་པ་འཆད་པ་ནི། འགལ་དང་འབྲས་བུ་དག་
·69~

གྲུབ་དང་། རྐང་པ་བཞི་ལ་སྣང་རུང་མ་དམིགས་པའི་རྟགས་ཡང་དག་ཆོས་ཅན། ཁྱོད་
ལ་སྦྱོར་བ་འགོད་ཚུལ་གྱི་སྒོ་ནས་དབྱེ་ན་རྣམ་པ་བཞི་ཡོད་དེ། ཁྱོད་ལ་དེའི་སྒོ་ནས་
དབྱེ་ན། དངོས་བསྟན་གྱི་རང་བཞིན་འགལ་དམིགས། ན འགལ་འབྲས་དམིགས་པའི་
རྟགས་ཡང་དག་སྟེ་འགལ་ཟླ་དམིགས་པའི་རྟགས་ཡང་དག་གཉིས་དང་།རང་བཞིན་
མ་དམིགས་པ་དང་། རྒྱུ་མ་དམིགས་པའི་རྟགས་ཡང་དག་སྟེ་འབྲེལ་ཟླ་མ་དམིགས་
པའི་རྟགས་ཡང་དག་གཉིས་རྣམས་སུ་ཡོད་པའི་ཕྱིར། སྤྱིར་མ་དམིགས་པའི་རྟགས་
ཡང་དག་ལ་བཅུར་གྲངས་ངེས་ཏེ། ཤུགས་བསྟན་རྒྱུ་འགལ་དམིགས། རྒྱུ་དང་
འགལ་བའི་འབྲས་བུ་དམིགས་པ། འབྲས་བུ་འགལ་དམིགས། ཁྱབ་བྱེད་འགལ་
དམིགས།ཁྱབ་བྱེད་མ་དམིགས་པ།དངོས་འབྲས་མ་དམིགས་པའི་རྟགས་ཡང་དག་
སྟེ་དྲུག །དངོས་བསྟན་བཞི་སྟེ་བཅུར་གྲངས་ངེས་པའི་ཕྱིར་ཏེ། རྣམ་ངེས་ལས། དེ་
ལྟར་ན་མི་དམིགས་པ་འདི་ནི་སྦྱོར་བའི་བྱེ་བྲག་གིས་རྣམ་པ་བཅུ་ཡིན་ནོ། ཞེས་
གསུངས་ཤིང་། ཊཱིཀ་ཆེན་ལས། དེ་ལས་གཞན་དུ་འདོད་པ་དག་བསྟན་བཅོས་ཀྱི་
དགོངས་པར་མི་སེམས་སོ། ཞེས་གསུངས་པའི་ཕྱིར། འདིར་རྩ་བས་དངོས་སུ་དབྱེ་
བ་བཞི་བསྟན་པ་ཆོས་ཅན། དགོས་པ་ཡོད་དེ། འགལ་ཟླ་བསྒྲུབས་ནས་འགོག་པ་ལ་
དངོས་སུ་གནོད་པའི་འགལ་ཟླ་དང་། དངོས་སུ་མི་གནོད་ཀྱང་བརྒྱུད་ནས་དངོས་སུ་
གནོད་བྱེད་བསྒྲུབས་པའི་སྒོ་ནས་འགོག་པའི་གཙོ་བོ་འགལ་དམིགས་གཉིས་པོ་འདིར་
ཤེས་པའི་ཆེད་དང་འབྲེལ་ཡུལ་བཀག་ནས་འགོག་པ་ལ་དོན་གཞན་དང་། དོན་གཞན་
མ་ཡིན་པ་དགག་པ་གཉིས་སུ་ངེས་ལ། འདིའི་གཙོ་བོ་ཡང་གཉིས་པོ་འདིར་འདུས་
པར་རྟོགས་པའི་དགོས་པ་ཡོད་པའི་ཕྱིར། རྟགས་དང་པོ་གྲུབ་སྟེ། མེས་གྲང་རེག་ལ་
དངོས་སུ་གནོད་ཅིང་། དུ་བའི་རྟགས་ཀྱིས་དུ་ལྡན་གྱི་ལ་ལ་གྲང་རེག་ལ་དངོས་སུ་
གནོད་བྱེད་ཀྱི་མེ་བསྒྲུབས་པའི་སྒོ་ནས་གྲང་རེག་ལ་གནོད་པར་འགྱུར་བའི་ཕྱིར་རོ།
~70~

རྟགས་ཕྱི་མ་གྲུབ་སྟེ། དགག་བྱའི་ཆོས་དང་ཁྱབ་མཉམ་པའི་ངོ་བོ་དང་། དེའི་རྒྱུ་
རྣམས་དགག་བྱའི་ཆོས་ཀྱི་འབྲེལ་ཡུལ་གྱི་གཙོ་བོ་ཡིན་པའི་ཕྱིར། རང་འགྲེལ་དུ།
དགག་རྟགས་ཡང་དག་གཉིས་ཁ་བསྐང་བ་ཆོས་ཅན། དགོས་པ་ཡོད་དེ། རང་བཞིན་
འགལ་དམིགས་ཀྱིས་ཁྱབ་བྱེད་འགལ་དམིགས་འཕངས་པའི་ཚུལ་དང་། རང་བཞིན་
མ་དམིགས་པས་ཁྱབ་བྱེད་མ་དམིགས་པའི་རྟགས་ཡང་དག །རྒྱུ་མ་དམིགས་པའི་
རྟགས་ཡང་དག་གིས་རྒྱུ་འགལ་དམིགས་དང་། རྒྱུ་དང་འགལ་བའི་འབྲས་བུ་དམིགས་
པའི་རྟགས་ཡང་དག་གཉིས་འཕངས་ཚུལ་མཚོན་པའི་དགོས་པ་ཡོད་པའི་ཕྱིར་ཏེ།
འགྲེལ་བཤད་ཤཱཀྱ་ལས། དེ་ལྟར་ན་མི་དམིགས་པ་འདི་ནི་ཞེས་བྱ་བ་ལ་སོགས་པ་
ནི་རྩ་བའི་རབ་ཏུ་དབྱེ་བས་རྣམ་པ་བཞི་ཡིན་ཀྱང་། བར་སྐབས་ཀྱི་སྦྱོར་བའི་རབ་ཏུ་
དབྱེ་བས་རྣམ་པ་བརྒྱད་དུ་གྱུར་ཏེ། འདི་ལྟར་རང་བཞིན་འགལ་བ་དམིགས་པའི་རབ་
ཏུ་དབྱེ་བས་ནི་ཁྱབ་པར་བྱེད་པ་འགལ་བ་དམིགས་པ་ཡིན་པར་བཤད་དོ། རང་བཞིན་
མི་དམིགས་པས་ནི་ཁྱབ་པར་བྱེད་པ་མི་དམིགས་པའོ། རྒྱུ་མི་དམིགས་པས་ནི་རྒྱུ་
དང་འགལ་བ་དམིགས་པ་དང་། རྒྱུ་དང་འགལ་བའི་འབྲས་བུ་དམིགས་པའོ། ་འགལ་
བའི་འབྲས་བུ་དམིགས་པ་ནི་རྣམ་པ་གཅིག་སྟེ། དེ་ལྟར་ན་རྣམ་པ་བརྒྱད་ཡིན་ནོ། ཞེས་
གསུངས་པའི་ཕྱིར། སྔོན་གྱི་མཁས་པ་རྣམས་ཀྱི་ལུགས་ལ། དགག་རྟགས་ཉི་ཤུ་
དང་། (ཁ་ཆེ་ཛྙཱན་ཤྲཱི འོ།) བཅུ་དྲུག་དང་། (གཙང་ནག་པའོ།) བཅུ་གཉིས་(རིགས་
གཏེར་པའོ།)སོགས་འདོད་པའི་ལུགས་མང་དུ་བྱུང་ཡང་། རྣམ་ངེས། རིགས་ཐིགས།
འགྲེལ་བཤད་གསུམ་དུ་བཅུ་གཅིག་ལས་མ་བཤད་ཅིང་། བཅུ་གཅིག་པ་ནི། སྒྲ་ཆོས་
ཅན། རྟག་པས་སྟོང་སྟེ། བྱས་པ་ཡིན་པའི་ཕྱིར། ཞེས་པ་ལྟ་བུ་ཕན་ཚུན་སྤངས་
འགལ་ལ་བརྟེན་པའི་འགལ་དམིགས་ཀྱི་རྟགས་ཡང་དག་གོ། དགག་རྟགས་ཀྱི་དབྱེ་
བ་འདིར་བཤད་པ་དང་། འོག་ནས་བཤད་པ་རྣམས་ཟློས་པའི་སྐྱོན་མེད་དེ། སྟོན་
71~

ཚུལ་དང་དགོས་པ་ལ་མི་འདྲ་བའི་ཁྱད་པར་ཡོད་པའི་ཕྱིར།སྟོན་ཚུལ་ལ་མི་འདྲ་བའི་
ཁྱད་པར་ཡོད་དེ། འདིར་མདོར་བསྟན་པའི་དབང་དུ་བྱས་ལ། འོག་ཏུ་རྒྱས་བཤད་ཀྱི་
དབང་དུ་བྱས་པའི་ཕྱིར། དགོས་པ་ལ་མི་འདྲ་བའི་ཁྱད་པར་ཡོད་དེ། ་འདིར་ནི་རྟགས་
ཀྱི་མཚན་གཞིའི་དབྱེ་བ་རྟོགས་པ་དང་།འོག་ནས་མཚན་གཞི་ལ་མཚན་ཉིད་ངེས་
བྱེད་སོགས་རྟོགས་པའི་དགོས་པ་ཡོད་པའི་ཕྱིར། ཉིད། མེད་ན་མི་འབྱུང་ངེས་ཕྱིར་
རོ། ཞེས་པར་རྟགས་ཡང་དག་ལ་འབྲས་རང་མ་དམིགས་པའི་རྟགས་ཡང་དག་གསུམ་
ཁོ་ནར་གྲངས་ངེས་པར་བསྟན་པ་ལ། ཁོ་ན་རེ། དེ་མི་འཐད་པར་ཐལ།:༧ རྒྱུ་ལས་
འབྲས་བུ་གོ་བས་རྟགས་ཡང་དག་ཏུ་འཐད་ཅིང་། གསུམ་པོ་གང་ཡང་མིན་ལ། རྫས་
ཐ་དད་དུས་མཉམ་བུ་རམ་གྱི་རོའི་རྟགས་ཀྱིས་ཁ་ནང་བུ་རམ་གོང་བུའི་སྟེང་དུ་བུར་
གཟུགས་དཔོག་པའི་གཏན་ཚིགས་དང་། རྫས་ཐ་དད་དུས་མི་མཉམ་པ་ལ་རྒྱུ་འབྲས
མིན་པའི་ཕྱོགས་ལ་བརྟེན་པའི་གཏན་ཚིགས་ཡང་དག་དང་། རྒྱུ་འབྲས་ལ་འབྲས་བུ་
རྟགས་སུ་བཀོད་པ་དང་།རྒྱུ་བཀོད་པ་གཉིས་དང་། འབྲས་བུའི་སྤྱིས་རྒྱུའི་སྤྱི་དཔོག་
པའི་རྟགས་ཡང་དག་དང་། རྒྱུའི་ཁྱད་པར་དཔོག་པའི་རྟགས་ཡང་དག་དང་།འབྲས་
བུའི་ཁྱད་པར་གྱིས་རྒྱུའི་སྤྱི་དཔོག་པའི་རྟགས་ཡང་དག་རྣམས་སྔར་བཤད་པའི་རྟགས་
ཡང་དག་གསུམ་པོ་དེར་མ་འདུས་པའི་ཕྱིར་ཞེ་ན། རྒྱུ་ལས་འབྲས་བུ་དཔོག་པའི་
རྟགས་ཡང་དག་ནི་མི་སྲིད་དེ། རྒྱུ་ནི་འཁྲུལ་པ་སྲིད་པའི་ཕྱིར།།དེ་ཕྱིར་འབྲས་རྣམས་
གཉིས་སུ་འཇུག །ཅེས་སོགས་ཀྱི་རིགས་པས་གནོད་པའི་ཕྱིར། བུ་རོ་ད་ལྟ་བའི་
རྟགས་ལས་ཁ་ནང་བུར་རྡོག་ལ་བུར་གཟུགས་ད་ལྟར་བ་ཡོད་པར་རྟོགས་པའི་རྗེས་
དཔག་སྐྱེས་ཀྱང་། དེ་དེ་སྒྲུབ་ཀྱི་རྟགས་ཡང་དག་མིན་ཏེ། རྗེས་དཔག་དེ་ནི་སྔ་ཕྱིའི་
རྟགས་ལ་བརྟེན་པ་སྟེ། རྒྱུའི་ཆོས་རྗེས་སུ་དཔོག་པའི་འབྲས་རྟགས་ཡང་དག་ལ་བརྟེན་
པའི་ཕྱིར་ཏེདེ་ལྟར་དུ།ཚོགས་པ་གཅིག་ལ་རག་ལུས་པ། ཞེས་སོགས་ཀྱི་རིགས་
~72~

པས་གྲུབ་པའི་ཕྱིར། རྫས་ཐ་དད་དུས་མི་མཉམ་པ་རྒྱུ་འབྲས་མ་ཡིན་པའི་ཕྱོགས་ལ་
བརྟེན་པ་རྣམས་ནི་རྟགས་ཡང་དག་མིན་ཏེ། དེ་ལྟར་དུ། ་མི་མཐུན་ཕྱོགས་ལ་མ་
མཐོང་བ། །ཙམ་གྱིས་འཁྲུལ་བ་མེད་པ་མིན། ཞེས་པའི་གཞུང་འོག་མས་བསྟན་པའི་
ཕྱིར། འབྲས་བུའི་སྤྱིས་རྒྱུའི་སྤྱི་དཔོག་པ་འབྲས་རྟགས་ཡང་དག་ཏུ་རིགས་ཏེ། བསྟན་
ཟིན་པའི་ཕྱིར་འབྲས་བུའི་སྤྱིས་རྒྱུའི་ཁྱད་པར་དཔོག་པ་རྟགས་ཡང་དག་ཏུ་མི་རིགས་
ཏེ། དུ་བའི་རྟགས་ཀྱིས་དུ་ལྡན་གྱི་ལ་ལ་མེའི་ཁྱད་པར་རྩྭའི་མེ་སོགས་དཔོག་པ་རྟགས་
ཡང་དག་ཏུ་མི་རུང་བའི་ཕྱིར་ཏེ།དེ་ལྟར་དུ།མི་མཐུན་ཕྱོགས་ལ་མ་མཐོང་བ།།ཙམ་
གྱིས་འབྲས་སྤྱི་མཐོང་བ་ལས། །ཞེས་སོགས་ཀྱི་རིགས་པས་གྲུབ་པའི་ཕྱིར། འབྲས་
བུའི་ཁྱད་པར་གྱིས་རྒྱུའི་སྤྱི་དཔོག་པ་འབྲས་རྟགས་ཡང་དག་ཏུ་འཐད་དེ། དེ་ལྟར་དུ་
འོག་ནས་འཆད་པའི་ཕྱིར་ཏེ། ངག་སྨྲ་བའི་རྟགས་ཀྱིས་ལྷས་བྱིན་གྱི་རྒྱུད་ལ་སེམས་
ཡོད་པར་དཔོག་པ་དང་།དབང་པོ་གཟུགས་ཅན་ཡོད་པར་དཔོག་པ་རྟགས་ཡང་དག་
ཏུ་འོག་ནས་འཆད་པའི་ཕྱིར། རྒྱུ་མ་ཚོགས་པས་འབྲས་བུ་དཔོག་པར་མ་ཟད། འབྲས་
བུ་འབྱུང་རུང་དཔོག་པའང་རྟགས་ཡང་དག་ཏུ་མི་རུང་སྟེ། དེ་ལྟར་དུ། རྒྱུ་མ་ཚོགས་
པའི་འབྲས་བུ་ནི། ཞེས་སོགས་གསུངས་པའི་ཕྱིར། རྒྱུ་ཚོགས་པས་རང་ཕྱོགས་ཀྱི་
ཆོས་སུ་གྲུབ་པའི་གཞིར་འབྲས་བུ་འབྱུང་རུང་དཔོག་པ་རང་བཞིན་གྱི་རྟགས་ཡང་དག་
ཡིན་ཏེ།དེ་ལྟར་དུ། རྒྱུ་ཚོགས་པ་ལས་འབྲས་སྐྱེ་བར།ཞེས་སོགས་ཀྱི་རིགས་པས་
གྲུབ་པའི་ཕྱིར། རྒྱུ་ཚོགས་པས་ནས་ཀྱི་མྱུ་གུ་སྐྱེད་ངེས་དཔོག་པ་རྟགས་ཡང་དག་ཏུ་
མི་རིགས་ཏེ། དེ་ལྟར་དུ། ཚོགས་པའི་འབྲས་བུ་ནུས་པ་རྣམས།.. ཞེས་སོགས་
གསུངས་པའི་ཕྱིར། དེས་ན། རྣམ་གསུམ་ཉིད་ཅེས་པའི་ངེས་བཟུང་འཐད་དེ། སུན་
འབྱིན་དེ་རྣམས་ལྟར་སྣང་འབའ་ཞིག་ཡིན་པའི་ཕྱིར། དེས་ན། ནས་ས་ཆུ་ལུད་དྲོད་
གཤེར་ཚོགས་པའི་ཞིང་དེ།: དེ་འདྲའི་དཔྱིད་དུས་ཀྱི་ཞིང་ཤར་མ་རང་འབྲས་ནས་
73~

མྱུག་འབྱུང་རུང་དུ་སྒྲུབ་པའི་རང་བཞིན་གྱི་རྟགས་ཡང་དག་ཡིན་ཞེས་སྟོན་པ་ལ།
ཚོགས་པ་ལས་འབྲས་སྐྱེ་བར།རྐང་པ་བཞི་གསུངས་ཏེ། འདིའི་སྔ་འགྲེལ་དུ། རྒྱུ་
ཚོགས་པ་ལས་འབྲས་བུ་སྐྱེ་བར་རྗེས་སུ་དཔོག་པ་གང་ཡིན་པ་དེ་ནི་ཇི་ལྟར་གཏན་
ཚིགས་རྣམ་པ་གསུམ་དུ་འདུ་ཞེ་ན། ་ཞེས་གསུངས་པའི་ཕྱིར། ངག་དོན་དྲིལ་ན།
ནས་ས་ཆུ་ལུད་དྲོད་གཤེར་ཚོགས་པ་ཚང་བའི་ཞིང་ཆོས་ཅན།དེ་འདྲའི་དཔྱིད་དུས་
ཀྱི་ཞིང་ཤར་མ་རང་འབྲས་ནས་མྱུག་འབྱུང་རུང་དུ་སྒྲུབ་པའི་རང་བཞིན་གྱི་རྟགས་ཡང་
དག་ཡིན་ཏེ། དེ་སྒྲུབ་ཀྱི་སྒྲུབ་རྟགས་ཡང་དག་ཡིན་པ་གང་ཞིག་།ཁྱོད་རང་འབྲས་
ནས་མྱུག་འབྱུང་རུང་ལ་བདག་གཅིག་ཏུ་འབྲེལ་བའི་ཕྱིར། ཁོ་ན་རེ། དེ་ལྟ་བུའི་ཞིང་
དེ་རང་འབྲས་ནས་མྱུག་སྐྱེད་ངེས་སུ་སྒྲུབ་པའི་རྟགས་ཡིན་པར་ཐལ། དེ་རང་འབྲས་
ནས་མྱུག་སྐྱེད་རུང་དུ་སྒྲུབ་པའི་རྟགས་ཡང་དག་ཡིན་པའི་ཕྱིར་ཞེ་ན། མ་ཁྱབ་ཅེས་
སྟོན་པ་ལ། ཚོགས་པའི་འབྲས་བུ་ནུས་པ་རྣམས། ཞེས་སོགས་རྐང་པ་བཞི་
གསུངས་ཏེ། འདིའི་མཚམས་སྦྱར་དུ། ཡང་ཅིའི་ཕྱིར་ཚོགས་པ་ལས་འབྲས་བུ་ཁོ་ན་
རྗེས་སུ་དཔོག་པར་མི་བྱེད་ཅེ་ན། ཞེས་གསུངས་པའི་ཕྱིར། ངག་དོན་དྲིལ་ན། དེ་
ཆོས་ཅན། དེ་སྒྲབ་ཀྱི་རྟགས་ཡང་དག་མིན་ཏེ། ཁྱོད་ཀྱི་རྟགས་ཀྱིས་དེ་སྒྲུབ་ཀྱི་ཁྱབ་
པ་འཁྲུལ་བའི་ཕྱིར་ཏེ། ཁྱོད་ཀྱང་ཡིན། རང་འབྲས་ནས་མྱུག་གཏན་ནས་མི་སྐྱེད་
པའང་ཡིན་པའི་གཞིན་མཐུན་སྲིད་པའི་ཕྱིར། དེ་སྐད་དུའང་རང་འགྲེལ་ལས། བར་
འདིར་གེགས་བྱེད་པ་སྲིད་པའི་ཕྱིར་འབྲས་བུ་རྗེས་སུ་དཔོག་པ་མིན་ནོ། རུང་བ་ཉིད་
ནི་རྫས་གཞན་ལ་མི་ལྟོས་པའི་ཕྱིར། རྗེས་སུ་དཔོག་པ་ལ་འགལ་བ་མེད་དོ། ཞེས་
དང་། དེའི་འགྲེལ་བཤད་དུ་ཤཱཀྱས།འདི་སྐད་དུ་དེ་ལ་འབྲས་བུ་འབྱུང་བ་ཁོ་ན་རྗེས་
སུ་དཔོག་པ་ནི་མིན་གྱི། འོན་ཀྱང་ཚོགས་པ་རྣམས་ཀྱིས་འབྲས་བུ་སྐྱེད་པར་རུང
ཉིད་ཀྱི་ཕྱིར་རོ།ཞེས་སོགས་གསུངས་སོ། འདིར་ཊཱི ཀ་ཆེན་གྱི་དཀའ་གནད་གཞན་
~74~

རྣམས་རྟོགས་པར་སླ་ལ། སྔར་བཤད་པའི་ཞིང་ཡང་ཡིན་ལ། ནས་ཀྱི་མྱུ་གུ་མི་སྐྱེད་
པའང་ཡིན་པའི་གཞི་མཐུན་སྲིད་དམ་མི་སྲིད།མི་སྲིད་ན་སྐྱེད་ངེས་ཡིན་པའི་ཁྱབ་པ་
མ་ངེས་པ་དང་འགལ། སྲིད་ན། དེ་འདྲའི་གཞི་མཐུན་དེ་ཆོས་ཅན། ནས་ཀྱི་མྱུ་གུ་
སྐྱེད་རུང་དུ་ཐལ། སྔར་བཤད་པ་དེ་འདྲའི་ཞིང་ཡིན་པའི་ཕྱིར། འདོད་མི་ནུས་ཏེ། མྱུ་
གུ་མི་སྐྱེད་པའི་གཞིར་ཚད་མས་ངེས་ན་སྐྱེད་མི་རུང་དུ་འགྱུར་རོ་ཞེ་ན། ཞེས་སོགས་
ཀྱི་དོན་ནི། ཆུ་བོ་ཆེན་པོ་འབབ་བ་ལ་སོགས་པས་འཁྱེར་བའི་ཉེན་ཤིན་ཏུ་ཆེ་བའི་
འགྲམ་ན་ཡོད་པའི་རང་འབྲས་ནས་ཀྱི་མྱུ་གུ་སྐྱེད་པ་བསྐལ་དོན་དུ་སོང་བའི་ནས་ས་
ཆུ་ལུད་དྲོད་གཤེར་ཚོགས་པ་ཚང་བའི་ཞིང་དེ་རྣམས་ཀྱང་ཡིན། རང་འབྲས་ནས་
མྱུག་མི་སྐྱེད་པའང་ཡིན་པའི་གཞི་མཐུན་དུ་གྱུར་པའི་ཞིང་ཆོས་ཅན།: རང་འབྲས་
ནས་མྱུག་འབྱུང་རུང་དུ་ཐལ། ནས་ས་ཆུ་ལུད་དྲོད་གཤེར་ཚོགས་པའི་ཞིང་ཡིན་པའི་
ཕྱིར་ཞེ་ན། ཆོས་ཅན་ལ་ཐེ་ཚོམ་ཟ་བར་རིགས་ཏེ། དེ་འདྲ་བའི་ཞིང་དེས་རང་གི་
འབྲས་བུར་གྱུར་པའི་ནས་ཀྱི་མྱུ་གུ་མི་སྐྱེད་པར་ངེས་པ་ལ་ཐེ་ཚོམ་ཟ་བར་རིགས་པའི་
ཕྱིར་རོ། དེ་འདྲ་བའི་ཞིང་དེས་རང་འབྲས་ནས་ཀྱི་མྱུ་གུ་མི་སྐྱེད་པར་ངེས་པ་བསྐལ་
དོན་ཡིན་པའི་ཕྱིར་ཏེ། དེས་རང་འབྲས་ནས་ཀྱི་མྱུ་གུ་སྐྱེད་པར་ངེས་པ་བསྐལ་དོན་
ཡིན་པའི་ཕྱིར་ཏེ། དེས་རང་འབྲས་ནས་ཀྱི་མྱུ་གུ་སྐྱེད་པ་ལ་ཆུ་བོ་སོགས་ཀྱི་འགལ་
རྐྱེན་བྱས་པ་སྲིད་པའི་ཕྱིར། ཁོ་ན་རེ། དེ་ལྟ་བུའི་ཞིང་ཡང་ཡིན་རང་འབྲས་ནས་ཀྱི་
མྱུ་གུ་མི་སྐྱེད་པའང་ཡིན་པའི་གཞི་མཐུན་ཡོད་པར་ཐལ། དེས་རང་འབྲས་ནས་ཀྱི་
མྱུ་གུ་མི་སྐྱེད་པ་སྲིད་པའི་ཕྱིར། ཡང་དེ་ལྟ་བུའི་ཞིང་ཡང་ཡིན། རང་འབྲས་ནས་
མྱུག་སྐྱེད་པཔའང་ཡིན་པའི་གཞི་མཐུན་ཡོད་པར་ཐལ། དེས་རང་འབྲས་ནས་མྱུག་
སྐྱེད་པ་སྲིད་པའི་ཕྱིར་ཞེ་ན། གསལ་བ་གཉིས་ལ་ཐེ་ཚོམ་ཟ་སྟེ། དཔེར་ན། མདུན་གྱི་
གཞི་འདིར་དངོས་པོ་ཡང་ཡིན། ཤ་ཟ་མེད་པའང་ཡིན་པའི་གཞི་མཐུན་ཡོད་པར་ཐལ།
~ 75 ༧.

མདུན་གྱི་གཞི་འདིར་ཤ་ཟ་མེད་པ་སྲིད་པའི་ཕྱིར། མདུན་གྱི་གཞི་འདིར་དངོས་པོ་
ཡང་ཡིན། : ཤ་ཟ་ཡོད་པའང་ཡིན་པའི་གཞི་མཐུན་ཡོད་པར་ཐལ། མདུན་གྱི་གཞི་
འདིར་ཤ་ཟ་ཡོད་པ་སྲིད་པའི་ཕྱིར། ཁྱབ་པ་གཉིས་ཁས།གསལ་བ་གཉིས་ལ་ཐེ་ཚོམ་
ཟ་བར་རིགས་ཏེ། མདུན་གྱི་གཞི་འདིར་ཤ་ཟ་མེད་པ་ལའང་ཐེ་ཚོམ་ཟ།·ཡོད་པ་
ལའང་ཐེ་ཚོམ་ཟ་བའི་ཕྱིར་ཏེ། མདུན་གྱི་གཞི་འདིར་ཤ་ཟ་ཡོད་མེད་ཐེ་ཚོམ་ཟ་བའི་
ཕྱིར་ཏེ། མདུན་གྱི་གཞི་འདིར་ཤ་ཇ་བསྐལ་དོན་ཡིན་པའི་ཕྱིར།་ཞེས་པའོ། ཊཱིཀ་ཆེན་
གྱི་ལུང་སྒྲ་ཇི་བཞིན་དུ་ཁས་ལེན་པ་མི་རིགས་ཏེནས་ས་ཆུ་ལུད་དྲོད་གཤེར་ཚོགས་
པ་ཚང་བའི་ཞིང་ཡིན་ན། ཡོད་མེད་ཐེ་ཚོམ་མི་ཟ་བས་མ་ཁྱབ་པར་ཐལ་བའི་སྐྱོན་ཡོད་
པའི་ཕྱིར། དེས་ན་ནས་ས་ཆུ་ལུད་དྲོད་གཤེར་ཚོགས་པའི་ཞིང་ཡིན་ན། རང་འབྲས
ནས་མྱུག་འབྱུང་རུང་ཡིན་པའི་ཁྱབ་འབྲེལ་ཡོད་དེ། ནས་ས་ཆུ་ལུད་དྲོད་གཤེར་
ཚོགས་པ་ནས་མྱུག་འབྱུང་རུང་གི་མཐུན་དཔེ་ཡིན་པའི་ཕྱིར། ཁྱབ་སྟེ། མཐུན་དཔེ་
ཚང་བས་འབྱུང་རུང་དཔོག་ནུས་པའི་ཕྱིར། ཁོ་ན་རེ། བུ་རམ་གྱི་རོ་ད་ལྟར་བ་དེ་ཁ་
ནང་བུ་རམ་གོང་བུའི་སྟེང་དུ་བུར་གཟུགས་ད་ལྟར་བ་ཡོད་པར་སྒྲུབ་པའི་རྟགས་ཡང་
དག་ཏུ་ཐལ། དེའི་རྟགས་ལས་དེ་ལྟར་རྟོགས་པའི་རྗེས་དཔག་སྐྱེ་བའི་ཕྱིར། འདོད་མི་
ནུས་ཏེ། དེ་སྒྲུབ་ཀྱི་འབྲས་རང་མ་དམིགས་པའི་རྟགས་ཡང་དག་གསུམ་པོ་གང་རུང་
མ་ཡིན་པའི་ཕྱིར། མ་ཁྱབ་ན། རྣམ་གསུམ་ཉིད། ཅེས་པའི་ངེས་བཟུང་འཐད་པ་
འབུད་ཅེ་ན། རྩ་བའི་ཐལ་འགྱུར་ལ་མ་ཁྱབ་ཅེས་སྟོན་པ་ལ།: ཚོགས་པ་གཅིག་ལ་
རག་ལུས་པའི། ཞེས་སོགས་རྐང་པ་བཞི་གསུངས་ཏེ། འདིའི་མཚམས་སྦྱར་དུ། འོ་
ན་རྒྱུ་དང་འབྲས་བུར་མ་གྱུར་པ་གཞན་རོ་ལ་སོགས་པས་གཟུགས་ལ་སོགས་པ་རྟོགས་
པ་གང་ཡིན་པ་དེ་ཇི་ལྟར་ཞེ་ན། ཞེས་གསུངས་པའི་ཕྱིར།ངག་དོན་དྲིལ་ན།རྩ་བའི་
ཐལ་འགྱུར་ལ་ཁྱབ་པ་མེད་དེ། དེ་ལྟ་བུའི་རྗེས་དཔག་དེ་ནི། རྒྱུའི་ཆོས་རྗེས་སུ་
~76~

དཔོག་པའི་འབྲས་རྟགས་ཡང་དག་ལ་བརྟེན་ནས་སྐྱེས་པའི་ཕྱིར།དཔེར་ན། དུ་བའི་
རྟགས་ཀྱིས་དུ་ལྡན་གྱི་ལ་ལ་བུད་ཤིང་གི་འགྱུར་བ་ཡོད་པར་རྟོགས་པའི་རྗེས་དཔག་
བཞིན། རྟགས་གྲུབ་སྟེ།བུ་རམ་གྱི་རོ་གཟུགས་གཉིས་ལ་དངོས་རྒྱུ་ཚོགས་པ་
གཅིག་ལ་རག་ལས་ཀྱི་འབྲེལ་པ་གྲུབ་པའི་ཕྱིར་ཏེ། བུ་རམ་གྱི་རོ་སྔ་མ་དེ་བུར་གཟུགས་
ད་ལྟར་བའི་ལྷན་ཅིག་བྱེད་རྐྱེན་དང་། བུ་རམ་གྱི་གཟུགས་སྔ་མ་དེ་བུ་རོ་ད་ལྟ་བའི་
ལྷན་ཅིག་བྱེད་རྐྱེན་ཡིན་པའི་ཕྱིར།: མུ་སྟེགས་རིག་པ་ཅན་པ་ན་རེ། རྒྱུ་ལས་འབྲས་
བུ་དཔོག་པ་སྔ་མ་དང་ལྡན་པའི་གཏན་ཚིགས། འབྲས་བུ་ལས་རྒྱུ་དཔོག་པ་ལྷག་མ་
དང་ལྡན་པའི་གཏན་ཚིགས་ཡིན་པའི་ཕྱིར་ཏེ། རྒྱུ་རྣམས་འབྲས་བུའི་སྔར་བྱུང་། འབྲས་
བུ་རྣམས་རྒྱུའི་ལྷག་མར་ལུས་པའི་ཕྱིར་ཞེ་ན། དེ་བཀག་པའི་སྒོ་ནས་རྒོལ་བ་ལ་ལྟོས་
པའི་ལྷག་ལྡན་གྱི་མ་ངེས་པའི་རྟགས་ཀྱི་སྒྲ་དོན་འཆད་པར་བྱེད་པ་ལ། གང་ཞིག་མ་
མཐོང་བ་ཙམ་གྱིས།།ཞེས་སོགས་རྐང་པ་བཞི་གསུངས་ཏེ། འདིའི་མཚམས་སྦྱོར་
དུ་ཡང་ལྷག་མ་དང་ལྡན་པ་འདི་ཅི་ཡིན་ཞེས་འདྲི་བར་བྱེད་དོ། ཞེས་དང་། ཤཱཀྱས།
རིག་པ་ཅན་པས་རྗེས་སུ་དཔག་པའི་མཚན་ཉིད་སྔ་མ་དང་ལྡན་པ་དང་ལྷག་མ་དང་ལྡན་
པ་དང་། སྤྱིར་མཐོང་བ་ཞེས་སྨྲས་པ་དེ་ལ། རྒྱུ་ལས་འབྲས་བུ་རྗེས་སུ་དཔག་པ་ནི་སྔ་
མ་དང་ལྡན་པ་སྟེ། རྒྱུ་ནི་སྔ་ན་ཡོད་ཕྱིར་རོ། རྒྱུ་ལས་ལུས་པ་ནི་ལྷག་མ་སྟེ་འབྲས་
བུའོ། དེ་གང་ལ་ཡོད་པ་དེ་ནི་ལྷག་མ་དང་ལྡན་པ་སྟེ། རྒྱུ་འབྲས་ལས་རྗེས་སུ་དཔག་
པ་ཡིན་ནོ་ཞེས་ཟེར། དེ་ལྟར་གཞན་དག་གིས་ལྷག་མ་དང་ལྡན་པའི་མཚན་ཉིད་གཞན་
དུ་རྣམ་པར་བཞག་པའི་ཕྱིར། ཡང་ལྷག་མ་དང་ལྡན་པ་ཞེས་བྱ་བ་འདི་ཅི་ཡིན་ཞེས་
འདྲི་བར་བྱེད་དོ། ”མཚན་ཉིད་བསྟན་པའི་ཕྱིར། གང་ཞིག་ཅེས་བྱ་བ་ལ་སོགས་པ་
སྨོས་ཏེལྷག་མ་དང་ལྡན་པ་ཞེས་བྱ་བའི་སྒྲ་འདི་ནི་མ་ངེས་པའི་རྣམ་གྲངས་ཡིན་ནོ།
ཞེས་སོགས་གསུངས་པའི་ཕྱིར། ངག་དོན་དྲིལ་ན། ངག་སྨྲ་བ་ཆོས་ཅན། ཀུན་
༤.༡༡ ༤.

མཁྱེན་བསྐལ་དོན་དུ་སོང་བའི་གང་ཟག་གི་ངོར་ངག་སྨྲ་བའི་སྐྱེས་བུ་ཕ་རོལ་པོ་ཀུན་
མཁྱེན་མ་ཡིན་པར་སྒྲུབ་པའི་ཡང་དག་ལྷག་ལྡན་གྱི་གཏན་ཚིགས་ཡིན་ཏེ། དེའི་ངོར་
དེ་སྒྲུབ་ཀྱི་ཕྱོགས་ཆོས་གང་ཞིག །དེ་འདྲའི་གང་ཟག་དེས་ཁྱོད་དེ་སྒྲུབ་ཀྱི་མཐུན་
ཕྱོགས་ལ་མཐོང་ཞིང་མི་མཐུན་ཕྱོགས་ལས་ལྡོག་པ་ལ་ཐེ་ཚོམ་གྱི་ལྷག་མ་དང་བཅས་
པའི་ཕྱིར། ༈ །འདིར་སྤྱི་དོན་ལ། མ་ངེས་པའི་གཏན་ཚིགས་ཀྱི་མཚན་ཉིད། དབྱེ་བ།
གྲངས་ངེས་ལ་དོགས་པ་དཔྱད་པ་དང་གསུམ། དང་པོ་ནི། རང་ཉིད་ཀྱི་རྟགས་ཀྱིས་
དེ་སྒྲུབ་ཀྱི་ཁྱབ་པའི་ཚུལ་གཉིས་རྣལ་མ་དང་ཕྱིན་ཅི་ལོག་གང་རུང་དུ་མ་ངེས་པ་གང་
ཞིག །རང་ཉིད་དེ་སྒྲུབ་ཀྱི་ཕྱོགས་ཆོས་ཅན་གྱི་གཏན་ཚིགས་ལྟར་སྣང་དུ་དམིགས་
པ་དེ། རང་ཉིད་དེ་སྒྲུབ་ཀྱི་མ་ངེས་པའི་གཏན་ཚིགས་ཡིན་པའི་མཚན་ཉིད། གཉིས་
པ་ལ། ཐུན་མོང་མིན་པའི་མ་ངེས་པའི་གཏན་ཚིགས་དང་། ཐུན་མོང་གི་མ་ངེས་པའི་
གཏན་ཚིགས་གཉིས། དང་པོ་ལ་མཚན་ཉིད་ནི། དེ་སྒྲུབ་ཀྱི་ཐུན་མོང་གི་མ་ངེས་པའི་
གཏན་ཚིགས་མིན་པ་གང་ཞིག །དེ་སྒྲུབ་ཀྱི་མ་ངེས་པའི་གཏན་ཚིགས་སུ་དམིགས་
པ་དེ། དེ་སྒྲུབ་ཀྱི་ཐུན་མོང་མ་ཡིན་པའི་མ་ངེས་པའི་གཏན་ཚིགས་ཀྱི་མཚན་ཉིད།
མཚན་གཞི་ནི། སྒྲ་ཆོས་ཅན། རྟག་སྟེ། མཉན་བྱ་ཡིན་པའི་ཕྱིར། ཞེས་པ་ལྟ་བུའོ།
དོགས་དཔྱོད་འོག་ཏུ་འཆད།གཉིས་པ་ལ་མཚན་ཉིད། དབྱེ་བ་གཉིས། དང་པོ་ནི། དེ་
སྒྲུབ་ཀྱི་ཐུན་མོང་མིན་པའི་མ་ངེས་པའི་གཏན་ཚིགས་མིན་པ་གང་ཞིག །དེ་སྒྲུབ་ཀྱི་
མ་ངེས་པའི་གཏན་ཚིགས་སུ་དམིགས་པ་དེ།དེ་སྒྲུབ་ཀྱི་ཐུན་མོང་གི་མ་ངེས་པའི་
གཏན་ཚིགས་ཀྱི་མཚན་ཉིད། གཉིས་པ་དབྱེ་བ་ལ་དངོས་ཀྱི་མ་ངེས་པའི་གཏན་
ཚིགས་དང་། རྒོལ་བ་ལ་ལྟོས་ནས་ལྷག་ལྡན་གྱི་མ་ངེས་པའི་གཏན་ཚིགས་གཉིས།
དང་པོ་ལ་མཚན་ཉིད་དང་། དབྱེ་བ་གཉིས། དང་པོ་ནི། དེ་སྒྲུབ་ཀྱི་ཐུན་མོང་གི་མ་
ངེས་པའི་གཏན་ཚིགས་གང་ཞིག །རང་ཉིད་ཀྱི་རྟགས་ཀྱིས་དེ་སྒྲུབ་ཀྱི་ཁྱབ་པ་ལ་
~78~

དངོས་སྐྱོན་འཇུག་པ་དེ། རང་ཉིད་དེ་སྒྲུབ་ཀྱི་དངོས་ཀྱི་མ་ངེས་པའི་གཏན་ཚིགས་
ཡིན་པའི་མཚན་ཉིད། གཉིས་པ་ལ་མཐུན་ཕྱོགས་མི་མཐུན་ཕྱོགས་གཉིས་ཀ་ལ་ཁྱབ་
བྱེད་དུ་འཇུག་པ། དེ་གཉིས་ཀ་ལ་ཆ་གཉིས་སུ་འཇུག་པ། མཐུན་ཕྱོགས་ལ་ཁྱབ་
བྱེད་མི་མཐུན་ཕྱོགས་ལ་ཆ་གཉིས་སུ་འཇུག་པ།མི་མཐུན་ཕྱོགས་ལ་ཁྱབ་བྱེད་
མཐུན་ཕྱོགས་ལལ་ཆ་གཉིས་སུ་འཇུག་པའི་དངོས་ཀྱི་མ་ངེས་པའི་གཏན་ཚིགས་དང་
བཞི།དང་པོ་ནི། སྒྲ་ཆོས་ཅན། རྟག་སྟེ། གཞལ་བྱ་ཡིན་པའི་ཕྱིར། གཉིས་པ་ནི། དེ་
ཆོས་ཅན། རྟག་སྟེ། རེག་བྱ་ཅན་མ་ཡིན་པའི་ཕྱིར། གསུམ་པ་ནི། དུང་སྒྲ་ཆོས་ཅན།
རྩོལ་བ་ལས་བྱུང་སྟེ།མི་རྟག་པའི་ཕྱིར། བཞི་པ་ནི། དེ་ཆོས་ཅན། རྩོལ་བ་ལས་མ་
བྱུང་སྟེ། མི་རྟག་པའི་ཕྱིར། ཞེས་སོགས་གསུངས་པ་ནི་སྒྲ་ཇི་བཞིན་པ་མ་ཡིན་ལ།
སྒྲ་ཇི་བཞིན་པ་ནི། རིམ་བཞིན་དང་པོ་གཉིས། སྒྲ་ཆོས་ཅན། རྟག་སྟེ། རི་བོང་རྭ་
མེད་ཡིན་པའི་ཕྱིར། ཞེས་དང་། རྗེས་དཔག་ཆོས་ཅན་ཚད་མ་ཡིན་ཏེ།རྟོག་པ་ཡིན་
པའི་ཕྱིར། ཞེས་པ་ལྟ་བུའོ། གཉིས་པ་ལ་མཚན་ཉིད་དང༌།དབྱེ་བ་གཉིས།དང་པོ་ནི།
རྒོལ་བ་དེའི་ངོར་དེ་སྒྲུབ་ཀྱི་དངོས་ཀྱི་མ་ངེས་པའི་གཏན་ཚིགས་མིན་པ་གང་ཞིག།
དེའི་ངོར་དེ་སྒྲུབ་ཀྱི་ཐུན་མོང་གི་མ་ངེས་པའི་གཏན་ཚིགས་ཡིན་པར་དམིགས་པ་དེ། རང་
ཉིད་རྒོལ་བ་དེའི་ངོར་དེ་སྒྲུབ་ཀྱི་ལྷག་ལྡན་གྱི་མ་ངེས་པའི་གཏན་ཚིགས་ཡིན་པའི་
མཚན་ཉིད། གཉིས་པ་ལ། རྒོལ་བ་ལ་ལྟོས་ཏེ་ཡང་དག་ལྷག་ལྡན་དང་། དེ་ལ་ལྟོས་ཏེ་
འགལ་བ་ལྷག་ལྡན་གཉིས། དང་པོ་ནི།རྒོལ་བ་དེའི་ངོར་རང་ཉིད་དེ་སྒྲུབ་ཀྱི་ལྷག་ལྡན་
གྱི་གཏན་ཚིགས་གང་ཞིག །རྒོལ་བ་དེས་རང་ཉིད་དེ་སྒྲུབ་ཀྱི་མཐུན་ཕྱོགས་ལ་ཡོད་
པར་ངེས། དེ་སྒྲུབ་ཀྱི་མི་མཐུན་ཕྱོགས་ལ་ཡོད་མེད་ཐེ་ཚོམ་ཟ་བ་དེ། རང་ཉིད་རྒོལ་
བ་དེའི་ངོར་དེ་སྒྲུབ་ཀྱི་ཡང་དག་ལྷག་ལྡན་གྱི་མ་ངེས་པའི་གཏན་ཚིགས་ཡིན་པའི་
མཚན་ཉིད། དཔེར་ན། ཆགས་བྲལ་བསྐལ་དོན་དུ་སོང་བའི་གང་ཟག་གི་ངོར་སྐྱེས་
79

བུ་ཕ་རོལ་པོ་ཆོས་ཅན།:འདོད་ཆགས་དང་བཅས་པ་ཡིན་ཏེ། ངག་སྨྲ་བའི་ཕྱིར།
ཞེས་པ་ལྟ་བུ། གཉིས་པ་ནི། དེ་གང་ཞིག །རྒོལ་བ་དེས་རང་ཉིད་དེ་སྒྲུབ་ཀྱི་མཐུན་
ཕྱོགས་ལ་ཡོད་མེད་ཐེ་ཚོམ་ཟ། དེ་སྒྲུབ་ཀྱི་མི་མཐུན་ཕྱོགས་ལ་ཡོད་པར་ཚད་མས་
ངེས་པ་དེ། རང་ཉིད་རྒོལ་བ་དེའི་ངོར་དེ་སྒྲུབ་ཀྱི་འགལ་བ་ལྷག་ལྡན་གྱི་མ་ངེས་པའི་
གཏན་ཚིགས་ཡིན་པའི་མཚན་ཉིད།དཔེར་ན། དེའི་ངོར་དེ་ཆོས་ཅན། འདོད་ཆགས་
དང་བྲལ་བ་ཡིན་ཏེ། ངག་སྨྲ་བའི་ཕྱིར། ཞེས་པ་ལྟ་བུ། དེ་སྐད་དུའང་རིགས་གཏེར་
ལས། མ་ངེས་ཐེ་ཚོམ་སྐྱེས་པའི་རྟགས། །ཕྱོགས་མིན་གཞན་ལ་མ་གྲུབ་པ། །ཐུན་
མོང་མ་ཡིན་དབྱེ་ན་བཞི། །ཕྱོགས་ལས་གཞན་འཇུག་ཐུན་མོང་བ། །དབྱེ་ན་དངོས་
དང་ལྷག་ལྡན་གཉིས། །མཐུན་ཕྱོགས་ལ་མཐོང་ཅིག་ཤོས་ལ། །མ་མཐོང་ཡང་དག་
ལྷག་ལྡན་ཡིན། །མི་མཐུན་ཕྱོགས་མཐོང་མཐུན་ཕྱོགས་ལ། །མ་མཐོང་འགལ་བའི་
ལྷག་ལྡན་ཡིན། ཞེས་སོགས་གསུངས་སོ། །གསུམ་པ་གྲངས་ངེས་ལ་དོགས་པ་
དཔྱད་པ་ནི། ལྷག་ལྡན་གྱི་གཏན་ཚིགས་འདི་ནི་རྒོལ་བ་ལ་ལྟོས་ནས་བཞག་པར་བྱ་
བ་ཡིན་ཏེ། ་ངག་སྨྲ་བ། སྐྱེས་བུ་ཕ་རོལ་པོ་ཆགས་བྲལ་དུ་སྒྲུབ་པ་དང་། ཆགས་
བཅས་སུ་སྒྲུབ་པ་གཉིས་ཀའི་དངོས་ཀྱི་མ་ངེས་པའི་གཏན་ཚིགས་ཡིན་པའི་ཕྱིར།དེར་
ཐལ། གཞལ་བྱ་དེ་སྐྱེས་བུ་ཕ་རོལ་པོ་རྟག་པར་སྒྲུབ་པ་དང་། མི་རྟག་པར་སྒྲུབ་པ་
གཉིས་ཀའི་དངོས་ཀྱི་མ་ངེས་པའི་གཏན་ཚིགས་ཡིན་པའི་ཕྱིར་དང་། རྟག་པ་བསྐལ་
དོན་དུ་སོང་བའི་རྒོལ་བའི་ངོར་ནི། གཞལ་བྱ་དེ་སྐྱེས་བུ་ཕ་རོལ་པོ་རྟག་པར་སྒྲུབ་པའི་
ལྷག་ལྡན་གྱི་གཏན་ཚིགས་ཡིན་པའི་ཕྱིར་ཏེ། གང་ཟག་དེས་གཞལ་བྱ་རྟག་པ་ལ་ཡོད་
མེད་ཐེ་ཚོམ་ཟ་བའི་ཕྱིར། གཞན་ཡང་། བུ་རམ་གྱི་རོ་ད་ལྟར་བ་དེ། ཁ་ནང་བུ་རམ་
གོང་བུའི་སྟེང་ན་བུར་གཟུགས་ད་ལྟར་བ་ཡོད་པར་སྒྲུབ་པའི་ཕྱོགས་ཆོས་ཅན་གྱི་
གཏན་ཚིགས་ལྟར་སྣང་དུ་འདོད་ན། དེ་དེ་སྒྲུབ་ཀྱི་དངོས་མ་ངེས་དང་། ལྷག་ལྡན་གྱི་
~80 ~

གཏན་ཚིགས་གང་རུང་མ་ཡིན་པའི་དེ་སྒྲུབ་ཀྱི་ཐུན་མོང་གི་མ་ངེས་པའི་གཏན་ཚིགས་
སུ་འདོད་པར་བྱ་ལ། དེ་བཞིན་དུ་བྱས་པའི་རྒྱུའི་རྟགས་ཀྱིས་བྱས་པའི་ཉེར་ལེན་མི་
རྟག་པར་སྒྲུབ་པ་སོགས་ལའང་ཤེས་པར་བྱའོ། དེས་ན་དེ་སྒྲུབ་ཀྱི་མ་ངེས་པའི་གཏན་
ཚིགས་ཡིན་ན། ཁྱབ་པ་ལ་ཐེ་ཚོམ་ཟ་བར་མ་ངེས་ཏེ། དེ་སྒྲུབ་ཀྱི་དངོས་ཀྱི་མ་ངེས་
པའི་གཏན་ཚིགས་ཡིན་ན། · རང་ཉིད་ཀྱི་རྟགས་ཀྱིས་དེ་སྒྲུབ་ཀྱི་ཁྱབ་པ་མེད་ངེས་ཡིན་
དགོས་ལ།ངག་སྨྲ་བའི་རྟགས་ཀྱིས་ཆགས་བྲལ་བསྐལ་དོན་དུ་སོང་བའི་གང་ཟག་གི་
ངོར། སྐྱེས་བུ་ཕ་རོལ་པོ་ཆགས་བྲལ་དུ་སྒྲུབ་པ་ལ་ལྷག་ལྡན་གྱི་གཏན་ཚིགས་སུ་སོང་
བའི་རྒོལ་བ་དེས། དེའི་གཏན་ཚིགས་ངག་སྨྲ་བ་ཡིན་ན། བསྒྲུབ་བྱའི་ཆོས་ཆགས་
བྲལ་ཡིན་པས་ཁྱབ་པ་ལ་སུན་འབྱིན་ཡང་དག་འཇུག་པར་མཐོང་བའི་ཕྱིར་ཏེ། དེས་
རང་ཉིད་ངག་སྨྲ་བ་དང་། ཆགས་བྲལ་མིན་པའི་གཞི་མཐུན་དུ་ཚད་མས་གྲུབ་པའི་
ཕྱིར།དེ་ཊཱིཀ་ཆེན་གྱི་དགོངས་པའོ། ༈།གཏན་ཚིགས་ཀྱི་ནི་ཚུལ་གསུམ་ལའང་། །
ཞེས་པའི་སྐབས་སུ། སྤྱི་དོན་དང་། གཞུང་གི་དོན་གཉིས། དང་པོ་ལ་བཤད་བྱའི་
ལུང་འགོད། ལུང་གི་དོན་བཤད།"དེ་ལས་འཕྲོས་པའི་ཡན་ལག།རྩོད་པ་སྤོང་བ་དང་
བཞི། དང་པོ་ནི།ཚད་མ་མདོར།རྗེས་དཔག་རྣམ་གཉིས་རང་དོན་ནི།།ཚུལ་གསུམ་
རྟགས་ལས་དོན་མཐོང་ཡིན། ཞེས་གསུངས་པའི་ཚུལ་གསུམ་བཤད་པ་ལ། དེ་ཉིད་
ལས། རྗེས་དཔག་བྱ་དང་དེ་མཚུངས་ལ། །ཡོད་དང་མེད་ཉིད་ལ་མེད་པ། །ཤེས་བྱེད་
སྐབས་ཀྱི་དབང་བྱས་ཕྱིར། །དེ་ཤེས་པའང་ཐོབ་པའི་ཕྱིར། །ཞེས་ཞ་མའི་འགྱུར་
ལས་བྱུང་ཞིང་། རྣམ་ངེས་སོགས་སུ། ཤིང་རྟ་ཆེན་པོ་བློ་ལྡན་ཤེས་རབ་ཀྱིས་སྦྱར་བ་
ན། རྗེས་དཔག་བྱ་དང་དེ་མཚུངས་ལ༑ །ཡོད་དང་མེད་ལ་མེད་པར་ནི། །ངེས་པ།
ཞེས་གསུངས་ཤིང་། དེའི་དགོངས་པ་འགྲེལ་བ་ལ། རྣམ་ངེས་སུ། རྗེས་སུ་དཔག་
པར་བྱ་བ་ནི་འདིར་ཤེས་པར་འདོད་པའི་བྱེ་བྲག་དང་ལྡན་པའི་ཆོས་ཅན་ཏེ།དེ་ལ་མངོན་
81:~

སུམ་མམ་རྗེས་སུ་དཔག་པས་མཐོང་བའོ། དེ་བཞིན་དུ་དེ་དང་མཐུན་པ་ཉིད་ལ་ཡང་
ངོ་། ཞེས་དང་། རིགས་ཐིགས་ལས། རྗེས་སུ་དཔག་པར་བྱ་བ་ལ་ཡོད་པའི་ཕྱིར་དུ་
ངེས་པ་དང་། མཐུན་པའི་ཕྱོགས་ཉིད་ལ་ཡོད་པ་ཉིད་དུ་ངེས་པ། མི་མཐུན་པའི་
ཕྱོགས་ལ་མེད་པ་ཉིད་དུ་ངེས་པ།ཞེས་སོགས་དང༌། རྣམ་འགྲེལ་དུ། གཏན་ཚིགས་
ཀྱི་ནི་ཚུལ་གསུམ་ལའང་། ཞེས་སོགས་གསུངས། དེ་རྣམས་ཀྱི་དགོངས་པ་འགྲེལ་
བར་བྱེད་པ་ལ།” འཐད་ལྡན་ཆུང་བ་ལས། དེ་ལ་ཡོད་པའི་ཚིག་གིས་ནི་མིག་གིས་
གཟུང་བར་བྱ་བའི་ཕྱིར་ཞེས་བྱ་བ་ལ་སོགས་པ་མ་གྲུབ་པ་བསལ་བ་ཡིན་ནོ། ཉིད་
ཀྱི་ཚིག་གིས་ནི་ཕྱོགས་གཅིག་ལ་མ་གྲུབ་པ་བསལ་བ་ཡིན་ནོ། ཇི་ལྟར་ལྗོན་ཤིང་ནི་
སྲོག་དང་བཅས་པ་ཡིན་ཏེ། ཉལ་བའི་ཕྱིར།ཞེས་ལྗོན་ཤིང་ཕྱོགས་སུ་བྱས་པ་ལ་ལོ་
མ་འཁུམས་པའི་མཚན་ཉིད་ཀྱི་ཉལ་བ་ཕྱོགས་གཅིག་ལ་མ་གྲུབ་པ་ཡིན་ཏེ། འདི་ལྟར་
ཤིང་ཐམས་ཅད་ནི་མཚན་མོ་འཁུམས་པ་ལ་བརྟེན་པ་མིན་གྱི་འགའ་ཙམ་ཁོ་ནར་ཟད་
པ་ལྟ་བུའོ། །ཡོད་པའི་ཚིག་གི་རྗེས་ལ་ཉིད་སྨོས་པས་ནི་ཐུན་མོང་མ་ཡིན་པའི་ཆོས་
བསལ་བ་ཡིན་ནོ། ཅི་སྟེ་རྗེས་སུ་དཔག་པར་བྱ་བ་ཉིད་ལ་ཡོད་པ་ཞེས་སྨྲས་ན་ནི་
མཉན་པར་བྱ་བ་ཁོ་ན་གཏན་ཚིགས་ཡིན་པར་འགྱུར་རོ། ངེས་པ་སྨོས་པས་ནི། ཐེ་
ཚོམ་ཟ་བའི་མ་གྲུབ་པ་ཐམས་ཅད་བསལ་བ་ཡིན་ནོ། ཞེས་དང་། འདིར་ཡང་ཡོད་པ་
སྨོས་པས་ནི་འགལ་བ་བསལ་བ་ཡིན་ཏེ། དེ་ནི་མཐུན་པའི་ཕྱོགས་ལ་ཡོད་པ་མིན་
ནོ། ཉིད་སྨོས་པས་ཐུན་མོང་གི་མ་ངེས་པ་ཉིད་བསལ་ཏེ། དེ་ནི་མཐུན་པའི་ཕྱོགས་
ཁོ་ན་ལ་ཡོད་པ་མིན་གྱི། འོ་ན་ཅི་ཞེ་ན་གཉིས་ཀ་ལ་ཡོད་པ་ཡིན་ནོ། ཡོད་པ་སྨོས་པ་
ལས་སྔར་ངེས་པར་བཟུང་བ་སྨོས་པས་ནི། ཡོད་པ་ཡིན་ཡང་མཐུན་པའི་ཕྱོགས་ལ་
མ་ཁྱབ་པ་རྩོལ་བ་ལས་བྱུང་བ་དག་ཀྱང་གཏན་ཚིགས་ཉིད་དུ་སྨོས་པ་ཡིན་ནོ། ཕྱིས་
ངེས་པར་བཟུང་བ་བྱས་ན་ནི་དོན་འདིར་འགྱུར་ཏེ། གང་ཞིག་མཐུན་ཕྱོགས་ལ་ཡོད་
82

པ་ཉིད་ཡིན་པ་དེ་གཏན་ཚིགས་ཡིན་ནོ། ཞེས་བྱ་བར་འགྱུར་བ་དེས་རྩོལ་བ་ལས་བྱུང་
བ་ཉིད་གཏན་ཚིགས་མ་ཡིན་པར་འགྱུར་རོ། ངེས་པའི་ཚིག་གིས་ནི་རྗེས་སུ་འགྲོ་བ་
ལ་ཐེ་ཚོམ་ཟ་བའི་མ་ངེས་པ་ཉིད་བསལ་བ་ཡིན་ཏེ། ཇི་ལྟར་སྨྲ་བའི་ཕྱིར་འགའ་ཞིག་
ནི་ཐམས་ཅད་མཁྱེན་པ་ཡིན་ནོ། ཞེས་བྱ་བ་བཞིན་ནོ། མཐུན་པའི་ཕྱོགས་ཐམས་
ཅད་མཁྱེན་པ་ལ་སྨྲ་བ་ཉིད་ཐེ་ཚོམ་ཟ་བ་ཡིན་ནོ། ཞེས་དང་། དེ་ལ་མེད་པ་སྨོས་པས་
ནི་འགལ་བ་བསལ་བ་ཡིན་ཏེ། ·འགལ་བ་ནི་མི་མཐུན་པ་ལ་ཡོད་པ་ཡིན་ནོ། ཉིད་
སྨོས་པས་ནི་མི་མཐུན་པའི་ཕྱོགས་གཅིག་ལ་ཐུན་མོང་དུ་ཡོད་པ་བསལ་བ་ཡིན་ཏེ།
རྩོལ་བ་ལས་བྱུང་བ་ཉིད་དུ་བསྒྲུབ་པར་བྱ་བ་ལ་མི་རྟག་པ་ཉིད་ནི་མཐུན་པའི་ཕྱོགས་
གཅིག་ལ་གློག་ལ་སོགས་པ་ལ་ནི་ཡོད་པ་ཡིན་ལ་ནམ་མཁའ་ལ་སོགས་པ་ལ་ནི་མེད་
པ་ཡིན་ནོ། དེ་བས་ངེས་པར་བྱེད་པ་འདི་བསལ་ཏོ། མེད་པའི་སྒྲའི་སྔ་རོལ་ཏུ་ངེས་
པར་བཟུང་བ་བྱས་ན་ནི་དོན་འདིར་གྱུར་ཏེ། མི་མཐུན་པའི་ཕྱོགས་ཉིད་ལ་མེད་པ་
གང་ཡིན་པ་དེ་གཏན་ཚིགས་ཡིན་ལ། དེ་ལྟ་ན་ཡང་རྩོལ་བ་ལས་བྱུང་བ་ཉིད་མཐུན་
པའི་ཕྱོགས་ལ་ཡང་མེད་དོ། དེའི་ཕྱིར་གཏན་ཚིགས་མ་ཡིན་པར་འགྱུར་བས།. དེ་
ལྟར་སྔར་མ་བྱས་སོ། ངེས་པ་སྨོས་པས་ནི་མི་མཐུན་པའི་ཕྱོགས་ལས་ལྡོག་པ་ལ་ཐེ་
ཚོམ་ཟ་བ་བསལ་ཏོ། ཞེས་གསུངས་སོ། གཉིས་པ་ལ། རྒྱས་པར་བཤད་པ། དོན་
བསྡུ་བ། ཚུལ་གསུམ་སྒྲུབ་བྱེད་བཤད་པ། འཕྲོས་པའི་དོན་དང་བཞི། དང་པོ་ནི།
ཕྱོགས་ཆོས་ཀྱི་མཚན་ཉིད་འཆད་པའི་ཟུར་དུ་རྗེས་སུ་དཔག་པར་བྱ་བ་ལ་ཡོད་པ་སྨོས་
པ་ཆོས་ཅན། དགོས་པ་ཡོད་དེ། མིག་གི་གཟུང་བྱའི་རྟགས་ཀྱིས་སྒྲ་མི་རྟག་པར་
སྒྲུབ་པ་བཞིན་དུ། བྱས་པ་སྒྲ་མི་རྟག་པར་སྒྲུབ་པའི་མ་གྲུབ་པའི་གཏན་ཚིགས་ཡིན་
པ་བསལ་བའི་དགོས་པ་ཡོད་པའི་ཕྱིར། སེལ་ནུས་པའི་རྒྱུ་མཚན་ཡོད་དེ། སྒྲ་མིག་
ཤེས་ཀྱི་གཟུང་བྱ་མིན་ཞིང་། སྒྲ་བྱས་པ་ཡིན་པའི་ཕྱིར། རྗེས་སུ་དཔག་པར་བྱ་བ་ལ་
83

ཡོད་པ་ཉིད་སྨོས་པ་ཆོས་ཅན། དགོས་པ་ཡོད་དེ། མཚན་མོ་ལོ་མ་འཁུམས་ཏེ་ཉལ་
བ་ཤིང་སེམས་ལྡན་དུ་སྒྲུབ་པའི་ཕྱོགས་ཆོས་སུ་འདོད་པའི་ལོག་རྟོག་བསལ་བའི་དགོས་
པ་ཡོད་པའི་ཕྱིར། སེལ་ནུས་པའི་རྒྱུ་མཚན་ཡོད་དེ། མཚན་མོ་ལོ་མ་འཁུམས་ཏེ་
ཉལ་བ་དེ་ཤིང་སེམས་ལྡན་དུ་སྒྲུབ་བའི་ཕྱོགས་ཆོས་མ་ཡིན་པའི་ཕྱིར་ཏེ། དེ་ཤིང་གི་
སྟེང་དུ་འགོད་ཚུལ་དང་མཐུན་པར་ཡོད་པ་ཉིད་མ་ཡིན་པའི་ཕྱིར་ཏེ། དེ་ཤིང་གི་སྟེང་
དུ་འགོད་ཚུལ་དང་མཐུན་པར་ཡོད་པ་ཉིད་ཡིན་ན། དེ་ཤིང་མཐའ་དག་གི་སྟེང་དུ་འགོད་
ཚུལ་དང་མཐུན་པར་ཡོད་པ་ཉིད་ཡིན་དགོས་པ་ལས་དེ་ལྟར་མ་ཡིན་པའི་ཕྱིར། ”དེ་
ཤིང་གི་སྟེང་དུ་འགོད་ཚུལ་དང་མཐུན་པར་ཡོད་ན་ཤིང་མཐའ་དག་གི་སྟེང་དུ་འགོད་
ཚུལ་དང་མཐུན་པར་ཡོད་དགོས་ཏེ། ཤིང་སེམས་ལྡན་ཡིན་ན། ཤིང་མཐའ་དག་
སེམས་ལྡན་ཡིན་དགོས་པའི་ཕྱིར་ཏེ། འབྱུང་བ་འགའ་ཞིག་སྲོག་ཆགས་ཡིན་ན།
འབྱུང་བ་ཐམས་ཅད་སྲོག་ཆགས་ཡིན་དགོས་པའི་ཕྱིར་ཏེ ཇི་ལྟར་གཅིག་ནི་ཡོངས་
‛:-,གྱུར་བཞིན། །ཀུན་འགྱུར་ཁྱད་པར་མེད་ཕྱིར་རོ། ཞེས་གསུངས་པའི་ཕྱིར། དེ་ཤིང་
མཐའ་དག་གི་སྟེང་དུ་འགོད་ཚུལ་དང་མཐུན་པར་མེད་དེ། ཤིང་མཐའ་དག་མཚན་མོ་
ལོ་མ་འཁུམས་པ་མ་ཡིན་པའི་ཕྱིར་ཏེ། ཤིང་གི་ཁྱད་པར་འགའ་ཞིག་མཚན་མོ་ལོ་མ་
འཁུམས་པ་ཙམ་ཡིན་པའི་ཕྱིར། ཡོད་པའི་ཚིག་གི་རྗེས་ལ་ཉིད་སྨོས་པ་ཆོས་ཅན།
དགོས་པ་ཡོད་དེ། མཉན་བྱ་ཁོ་ན་སྒྲ་མི་རྟག་པར་སྒྲུབ་པའི་ཕྱོགས་ཆོས་ཡིན་ལ།
གཞལ་བྱ་ལ་སོགས་པ་དེ་ལྟར་མ་ཡིན་སྙམ་པའི་ལོག་རྟོག་སྐྱེ་བར་འགྱུར་བས་དེ་སྤོང་
བའི་དགོས་པ་ཡོད་པའི་ཕྱིར། རྗེས་སུ་དཔག་པར་བྱ་བ་ཉིད་ལ་ཡོད་པ་ཞེས་སྨོས་ན་
སྒྲ་ཁོ་ན་མཉན་བྱ་ཡིན་ཀྱང་གཞལ་བྱ་མིན་སྙམ་དུ་བསམ་པས་སྔར་བཤད་ཀྱི་ལོག་
རྟོག་དེ་སྐྱེ་བར་འགྱུར་བའི་ཕྱིར། ངེས་པ་སྨོས་པ་ཆོས་ཅན། དགོས་པ་ཡོད་དེ། སྒྲ་
བྱས་པ་ཡིན་མིན་ཐེ་ཚོམ་ཟ་བའི་གང་ཟག་གི་ངོར།བྱས་པ་སྒྲ་མི་རྟག་པར་སྒྲུབ་པའི་
~84~

ཕྱོགས་ཆོས་ཡིན་པ་བསལ་བའི་དགོས་པ་ཡོད་པའི་ཕྱིར། ”རྗེས་ཁྱབ་ཀྱི་མཚན་ཉིད་
འཆད་པའི་ཟུར་དུ་མཐུན་ཕྱོགས་ལ་ཡོད་པ་སྨོས་པ་ཆོས་ཅན། དགོས་པ་ཡོད་དེ།
བྱས་པའི་རྟགས་ཀྱིས་སྒྲ་རྟག་པར་སྒྲུབ་པ་བཞིན་དུ། བྱས་པ་སྒྲ་མི་རྟག་པར་སྒྲུབ་པའི་
འགལ་རྟགས་ཡིན་པ་བསལ་བའི་དགོས་པ་ཡོད་པའི་ཕྱིར། སེལ་ནུས་ཏེ།”བྱས་པ་
སྒྲ་མི་རྟག་པར་སྒྲུབ་པའི་མཐུན་ཕྱོགས་ལ་ཡོད། དེ་སྒྲུབ་ཀྱི་འགལ་རྟགས་ཡིན་ནཱ།དེ་
སྒྲུབ་ཀྱི་མཐུན་ཕྱོགས་ལ་མེད་དགོས་པའི་ཕྱིར། མཐུན་ཕྱོགས་ཁོ་ན་ལ་ཡོད་པ་སྨོས་
པ་ཆོས་ཅན། དགོས་པ་ཡོད་དེ། གཞལ་བྱའི་རྟགས་ཀྱིས་སྒྲ་མི་རྟག་པར་སྒྲུབ་པ་
བཞིན་དུ། བྱས་པ་དེ་སྒྲུབ་ཀྱི་མཐུན་ཕྱོགས་མི་མཐུན་ཕྱོགས་གཉིས་ཀཻ་ལ་ཁྱབ་བྱེད་
དུ་ཡོད་པའི་དངོས་ཀྱི་མ་ངེས་པའི་གཏན་ཚིགས་ཡིན་པ་བསལ་བའི་དགོས་པ་ཡོད་
པའི་ཕྱིར། སེལ་ནུས་ཏེ། བྱས་པ་སྒྲ་མི་རྟག་པར་སྒྲུབ་པའི་མཐུན་ཕྱོགས་ཁོ་ན་ལ་
ཡོད། གཞལ་བྱ་དེ་སྒྲུབ་ཀྱི་མཐུན་ཕྱོགས་ཁོ་ན་ལ་ཡོད་པ་མ་ཡིན་པའི་ཕྱིར་ཏེ། དེ་
སྒྲུབ་ཀྱི་མཐུན་ཕྱོགས་མི་མཐུན་ཕྱོགས་གཉིས་ཀ་ལ་ཡོད་པའི་ཕྱིར།ཡོད་པའི་སྔར་
ངེས་བཟུང་སྨོས་པ་ཆོས་ཅན། དགོས་པ་ཡོད་དེ། དུང་སྒྲ་མི་རྟག་པར་སྒྲུབ་པའི
མཐུན་ཕྱོགས་ལ་ཁྱབ་བྱེད་དུ་མི་འཇུག་པའི་རྩོལ་བྱུང་ལྟ་བུ་དེའི་རྟགས་ཡང་དག་ཏུ་
བསྟན་པའི་དགོས་པ་ཡོད་པའི་ཕྱིར།: ་མཐུན་ཕྱོགས་ལ་ཡོད་པ་ཁོ་ན་ཞེས་མ་སྨོས་
པའི་རྒྱུ་མཚན་ཡོད་དེ། དེ་ལྟར་སྨོས་ན་རྩོལ་བྱུང་དུང་སྒྲ་མི་རྟག་པར་སྒྲུབ་པའི་རྗེས་
ཁྱབ་མིན་ནམ་སྙམ་དུ་དོགས་པ་སྐྱེ་བར་འགྱུར་བས་དེ་སྤོང་བའི་དགོས་པ་ཡོད་པའི་
ཕྱིར། དེ་ལྟ་བུའི་དོགས་པ་སྐྱེ་བར་འགྱུར་བའི་རྒྱུ་མཚན་ཡོད་དེ། རྩོལ་བྱུང་དེ་སྒྲུབ་
ཀྱི་མཐུན་ཕྱོགས་ལ་ཡོད་པ་ཁོ་ན་མ་ཡིན་པའི་ཕྱིར་ཏེ།དེ་སྒྲུབ་ཀྱི་མཐུན་ཕྱོགས་མཐའ་
དག་ལ་མེད་པའི་ཕྱིར་ཏེ། ནགས་ཀྱི་མེ་ཏོག་སོགས་ལ་མེད་པའི་ཕྱིར་སྙམ་དུ་བསམ་
པ་ལས། དེ་ལྟ་བུའི་དོགས་པ་སྐྱེ་བའི་ཕྱིར། ངེས་པ་སྨོས་པ་ཆོས་ཅན། དགོས་པ་
85ལ

ཡོད་དེ། ངག་སྨྲ་བའི་རྟགས་ཀྱིས་ཀུན་མཁྱེན་བསྐལ་དོན་དུ་སོང་བའི་གང་ཟག་གི་
ངོར་ངག་སྨྲ་བའི་ལྷས་བྱིན་ཀུན་མཁྱེན་དུ་སྒྲུབ་པ་བཞིན་དུ།བྱས་པའི་རྟགས་ཀྱིས་སྒྲ་
མི་རྟག་པར་སྒྲུབ་པའི་རྗེས་ཁྱབ་ལ་ཐེ་ཚོམ་ཟ་བའི་གང་ཟག་གི་ངོར་བྱས་པ་དེ་སྒྲུབ་ཀྱི་
རྗེས་ཁྱབ་ཡིན་པ་བསལ་བའི་དགོས་པ་ཡོད་པའི་ཕྱིར། " ལྡོག་ཁྱབ་ཀྱི་མཚན་ཉིད་
འཆད་པའི་ཟུར་དུ་མི་མཐུན་ཕྱོགས་ལ་མེད་པ་སྨོས་པ་ཆོས་ཅན། དགོས་པ་ཡོད་དེ།
བྱས་རྟགས་ཀྱིས་སྒྲ་རྟག་པར་སྒྲུབ་པ་བཞིན་དུ།བྱས་པ་སྒྲ་མི་རྟག་པར་སྒྲུབ་པའི་འགལ་
རྟགས་ཡིན་པ་བསལ་བའི་དགོས་པ་ཡོད་པའི་ཕྱིར། སེལ་ནུས་ཏེ། བྱས་པ་དེ་སྒྲུབ་
ཀྱི་མི་མཐུན་ཕྱོགས་ལ་མེད། དེ་སྒྲུབ་ཀྱི་འགལ་རྟགས་ཡིན་ན། དེ་སྒྲུབ་ཀྱི་མི་མཐུན་
ཕྱོགས་ལ་ཡོད་དགོས་པའི་ཕྱིར། མེད་པ་ཉིད་སྨོས་པ་ཆོས་ཅན། དགོས་པ་ཡོད་དེ།
མི་རྟག་པའི་རྟགས་ཀྱིས་དུང་སྒྲ་རྩོལ་བྱུང་དུ་སྒྲུབ་པ་བཞིན་དུ།བྱས་པ་སྒྲ་མི་རྟག་པར་
སྒྲུབ་པའི་མི་མཐུན་ཕྱོགས་ལ་རྣམ་གཉིས་སུ་འཇུག་པའི་ཐུན་མོང་གི་མ་ངེས་པའི་
གཏན་ཚིགས་ཡིན་པ་བསལ་བའི་དགོས་པ་ཡོད་པའི་ཕྱིར། སེལ་ནུས་ཏེ།བྱས་པ་
དེ་སྒྲུབ་ཀྱི་མི་མཐུན་ཕྱོགས་ལ་རྣམ་གཉིས་སུ་མི་འཇུག །མི་རྟག་པ་དེའི་མི་མཐུན་
ཕྱོགས་ལ་རྣམ་གཉིས་སུ་འཇུག་པའི་ཕྱིར་ཏེ། མི་རྟག་པ་རྩོལ་བྱུང་མིན་པའི་མི་རྟག་
པ་རྣམས་ལ་ཡོད། རྟག་པ་རྩོལ་བྱུང་རྣམས་ལ་མེད་པའི་ཕྱིར།མི་མཐུན་ཕྱོགས་ཁོ་ན་
ལ་མེད་པ་ཞེས་མ་སྨོས་པའི་རྒྱུ་མཚན་ཡོད་དེ།་་དེ་ལྟར་སྨོས་ན་རྩོལ་བྱུང་དུང་སྒྲ་མི་
རྟག་པར་སྒྲུབ་པའི་ལྡོག་ཁྱབ་མིན་ནམ་སྙམ་དུ་དོགས་པ་སྐྱེ་བར་འགྱུར་བས་དེ་སྤོང་
བའི་དགོས་པ་ཡོད་པའི་ཕྱིར། དེ་ལྟ་བུའི་དོགས་པ་སྐྱེ་བའི་རྒྱུ་མཚན་ཡོད་དེ། རྩོལ་
བྱུང་ནི་དེ་སྒྲུབ་ཀྱི་མི་མཐུན་ཕྱོགས་ཁོ་ན་ལ་མེད་པ་མ་ཡིན་པའི་ཕྱིར་ཏེ།དེ་སྒྲུབ་ཀྱི་
མཐུན་ཕྱོགས་འགའ་ཞིག་ལ་ཡང་མེད་པའི་ཕྱིར་ཏེ།རྩོལ་བྱུང་མིན་པའི་བྲག་རི་སོགས་
ལ་མེད་པའི་ཕྱིར་སྙམ་དུ་བསམ་པ་ལས་དེ་ལྟ་བུའི་དོགས་པ་སྐྱེ་བའི་ཕྱིརངེས་པ་ོ
86 ཾ་

སྨོས་པ་ཆོས་ཅན། དགོས་པ་ཡོད་དེ། ངག་སྨྲ་བའི་རྟགས་ཀྱིས་ཀུན་མཁྱེན་
དོན་དུ་སོང་བའི་གང་ཟག་གི་ངོར་ངག་སྨྲ་བའི་ལྷས་བྱིན་ཀུན་མཁྱེན་མིན་པར་སྒྲུབ་པ་
བཞིན་དུ། བྱས་རྟགས་ཀྱིས་སྒྲ་མི་རྟག་པར་སྒྲུབ་བའི་ལྡོག་ཁྱབ་མ་གྲུབ་པ་བསལ་བའི་
དགོས་པ་ཡོད་པའི་ཕྱིར། སེལ་ནུས་ཏེ། ཀུན་མཁྱེན་བསྐལ་དོན་དུ་སོང་བའི་གང་
ཟག་དེ་ངག་སྨྲ་བ་ཀུན་མཁྱེན་ལ་ཡོད་མེད་ཐེ་ཚོམ་ཟ། ༧ བྱས་པ་སྒྲ་མི་རྟག་པར་སྒྲུབ་
པའི་མི་མཐུན་ཕྱོགས་ལ་ཡོད་མེད་ཐེ་ཚོམ་མི་ཟ་བའི་ཕྱིར།སྔ་མ་གཉིས་ལ་ཡང་འདི་
བཞིན་སྦྱར་ནས་བཤད་དོ། གཉིས་པ་ནི། བྱས་པ་མཚན་གཞི། ཁྱོད་སྒྲ་མི་རྟག་པར་
སྒྲུབ་པའི་ཕྱོགས་ཆོས་ཡིན་པར་མཚོན། སྒྲ་དེ་ཁྱོད་ཀྱི་རྟགས་ཀྱིས་སྒྲ་མི་རྟག་པར་
སྒྲུབ་པའི་ཤེས་འདོད་ཆོས་ཅན་སྐྱོན་མེད་གང་ཞིག །ཁྱོད་སྒྲའི་སྟེང་དུ་འགོད་ཚུལ་
དང་མཐུན་པར་ཡོད་པ་ཉིད་དུ་ཚད་མའི་སྟོབས་ཀྱིས་ངེས་པ་ཡིན་པ། བྱས་པ་མཚན་
གཞི།ཁྱོད་སྒྲ་མི་རྟག་པར་སྒྲུབ་པའི་རྗེས་ཁྱབ་ཡིན་པར་མཚོན། ཁྱོད་ཀྱི་རྟགས་ཀྱིས་
དེ་སྒྲུབ་ཀྱི་རྟགས་ཆོས་གཉིས་ལྡན་གྱི་མཐུན་དཔེ་ཡང་དག་ཡོད། ཁྱོད་ཀྱི་རྟགས་ཀྱིས་
དེ་སྒྲུབ་ཀྱི་ཕྱི་རྒོལ་ཡང་དག་དེས་ཁྱོད་མི་རྟག་པ་ལ་འབྲེལ་བར་ཚད་མས་ངེས་པའི་
སྟོབས་ཀྱིས་ཁྱོད་དེ་སྒྲུབ་ཀྱི་མཐུན་ཕྱོགས་ཁོ་ན་ལ་ཡོད་པར་ཚད་མས་ངེས་པ་ཡིན་
པ།བྱས་པ་མཚན་གཞི། ཁྱོད་སྒྲ་མི་རྟག་པར་སྒྲུབ་པའི་ལྡོག་ཁྱབ་ཡིན་པར་མཚོན།
ཁྱོད་ཀྱི་རྟགས་ཀྱིས་སྒྲ་མི་རྟག་པར་སྒྲུབ་པའི་རྟགས་ཆོས་གཉིས་ལྡན་གྱི་མཐུན་དཔེ་..
ཡང་དག་ཡོད། ཁྱོད་ཀྱི་རྟགས་ཀྱིས་དེ་སྒྲུབ་ཀྱི་ཕྱི་རྒོལ་ཡང་དག་དེས། ཁྱོད་མི་རྟག་
པ་ལ་འབྲེལ་བར་ཚད་མས་ངེས་པའི་སྟོབས་ཀྱིས་ཁྱོད་དེ་སྒྲུབ་ཀྱི་མི་མཐུན་ཕྱོགས་ལ་
མེད་པ་ཉིད་དུ་ཚད་མས་ངེས་པ་ཡིན་པའོ། གཞི་གཞན་གྱི་སྟེང་དུ་ཡང་ཚུལ་གསུམ་
གྱི་འཇོག་ལུགས་འདི་ལ་བརྟེན་ནས་ཤེས་པར་བྱའོ། གསུམ་པ་ལ་ཕྱོགས་ཆོས་སྒྲུབ་
བྱེད་ནི།སྒྲ་ཆོས་ཅན།བྱས་པ་ཡིན་ཏེ།སྐྱེས་པ་ཡིན་པའི་ཕྱིར།དཔེར་ན་མངོན་པར་
874..

གསལ་བའི་མྱུ་གུ་བཞིན་ནོ།རྗེས་སུ་འགྲོ་ལྡོག་གི་ཁྱབ་པ་སྒྲུབ་པ་ལ་འབྲེལ་བའི་རང་
ལྡོག་སྒྲུབ་པ་དང་།དོན་ལྡོག་སྒྲུབ་པ་གཉིས། དང་པོ་ནི། བྱས་པ་ཆོས་ཅན། རང་གྲུབ་
ཙམ་ནས་འཇིག་པར་ངེས་པ་ཡིན་ཏེ། སྐྱེས་པ་གང་ཞིག རང་ཉིད་ཡོད་ཙམ་དུ་སྐྱེད་
པའི་རྒྱུ་དང་རང་ཉིད་འཇིག་པའི་རྒྱུ་རྫས་གཞན་མ་ཡིན་པའི་ཕྱིར། གློག་སྐད་ཅིག་ཐ་
མ་ལྟ་བུའོ། གློག་ཆོས་ཅན། རང་གྲུབ་ཙམ་ནས་འཇིག་ངེས་ཡིན་ཏེ།དེ་ལྟར་དུ་མངོན་
སུམ་གྱི་ཚད་མས་གྲུབ་པའི་ཕྱིར། དེ་སྐད་དུའང་།རང་བཞིན་ལ་ཡང་མེད་མི་འབྱུང༌།།
ཡོད་པ་ཙམ་དང་འབྲེལ་བ་ཡིན།ཞེས་དང་། རྒྱུ་མེད་ཕྱིར་ན་འཇིག་པ་ནི།།རང་གི་ངོ་
བོས་རྗེས་འབྲེལ་ཉིད། །དངོས་པོ་ལྟོས་དང་བཅས་རྣམས་ནི། །ངེས་པར་འགྱུར་བ་
མེད་པར་མཐོང་། ཞེས་དང་། འདི་ལྟར་རྟགས་མེད་བྱིས་པར་བགྱིས། །སྐྱེ་བོས་ཕྱིས་
འབྱུང་བ་དང་ནི། །འབྲེལ་མེད་མར་མེ་ལ་སོགས་ཀྱི།།འཇིག་པ་མཐོང་བས་ཡོངས་
གཅོད་ཉིད།ཅེས་སོགས་གསུངས་སོ།གཉིས་པ་ནི།འབྲེལ་བའི་དོན་ལྡོག་སྒྲུབ་བྱེད་
ནི། རྟག་པ་ཆོས་ཅན། བྱས་པས་སྟོང་སྟེ། དོན་བྱེད་ནུས་པས་སྟོང་པའི་ཕྱིར་ཏེ།རིམ་
གྱིས་དོན་བྱེད་ནུས་པས་ཀྱང་སྟོང་།ཅིག་ཙར་གྱི་དོན་བྱེད་ནུས་པས་ཀྱང་སྟོང་པའི་
ཕྱིར། དངོས་པོར་མེད་པའི་ནམ་མཁའ་བཞིན། དེ་ཆོས་ཅན། རིམ་གྱིས་དོན་བྱེད་
ནུས་པས་སྟོང་སྟེ། ཁྱོད་ལ་སྐད་ཅིག་སྔ་ཕྱིའི་རིམ་པ་མེད་པའི་ཕྱིར། ཅིག་ཅར་གྱི་
དོན་བྱེད་ནུས་པས་སྟོང་སྟེ།::ཁྱོད་ཀྱིས་རང་གི་འབྲས་བུ་ཅིག་ཅར་མི་སྐྱེད་པའི་ཕྱིར།
རྩ་བར་ཁྱབ་སྟེ།དོན་བྱེད་ནུས་སྟོང་དངོས་མེད་ཀྱི་མཚན་ཉིད་དང༌། དོན་བྱེད་ནུས་
པ་དངོས་པོའི་མཚན་ཉིད་ཡིན་པའི་ཕྱིར་ཏེ།རྣམ་ངེས་ལས།མ་ཡིན་ཏེ་དངོས་པོའི་
མཚན་ཉིད་ནི་དོན་བྱེད་ནུས་པ་ཡིན་པའི་ཕྱིར། ནུས་པ་བརྗོད་པ་ཐམས་ཅད་དང་བྲལ་
བ་ནི་ཉེ་བར་བརྗོད་པ་མེད་པའི་མཚན་ཉིད་ཡིན་ནོ། ཞེས་གསུངས་སོ། དགྲ་བཅོམ་
ཐ་མའི་སེམས་ཆོས་ཅན།དངོས་མེད་ཡིན་པར་ཐལ། དོན་བྱེད་ནུས་སྟོང་ཡིན་པའི་
88~

ཕྱིར་ཞེ་ན། རྟགས་མ་གྲུབ་སྟེ། དེས་ཉེར་ལེན་བྱས་པ་ལས་བྱུང་བའི་སེམས་ཅན་གྱི་
རིག་པ་མེད་ཀྱང་། ” དེས་དམིགས་རྐྱེན་བྱས་པ་ལས་བྱུང་བའི་གཞན་སེམས་ཤེས་
པའི་མངོན་པར་ཤེས་པ་སོགས་ཡོད་པའི་ཕྱིར་ཏེ། རྣམ་ངེས་ལས། འོ་ན་ནི། མཐའི་
སྐད་ཅིག་ཉེ་བར་བརྗོད་པ་མེད་པར་ཐལ་ལོ་ཞེ་ན། མ་ཡིན་ཏེ་སེམས་ཅན་དུ་བགྲང་
བའི་སྐད་ཅིག་གཞན་ཉེ་བར་ལེན་པ་མེད་པ་ནི་མཐའ་མའི་མཚན་ཉིད་ཡིན་པའི་ཕྱིར་
རོ།དེ་ཡང་ཐ་ན་ཤེས་བྱ་ཐམས་ཅད་ལ་ཁྱབ་པའི་ཡེ་ཤེས་ལ་གཟུགས་མེད་པའི་ཁམས་
སུ་ནུས་པ་ཉིད་ཡིན་ནོ། གཞན་དུ་ནི་དུ་མ་ལ་ཕན་འདོགས་པར་འགྱུར་རོ། ཞེས་
གཟུགས་མེད་ཁམས་པའི་དགྲ་བཅོམ་ཐ་མའི་ཡིད་དེས་རང་གི་འབྲས་བུར་གྱུར་པའི་
ཀུན་མཁྱེན་ཡེ་ཤེས་ཀྱི་དམིགས་རྐྱེན་བྱེད། ་འདོད་གཟུགས་ཀྱི་དགྲ་བཅོམ་ཐ་མའི་
ཡིད་དེས་རང་གི་འབྲས་བུར་གྱུར་པའི་སྤྱན་དང་མངོན་པར་ཤེས་པ་དུ་མ་ལ་ཕན་
འདོགས་པར་གསུངས་སོ། འདིས་མཐར་ཐུག་ཐེག་པ་གསུམ་དུ་གྲུབ་པ་དང་།ལྷག་
མེད་དུ་རིག་པ་རྒྱུན་ཆད་པར་བསྟན་ཏེ།དགྲ་བཅོམ་ཐ་མའི་ཡིད་ཀྱིས་ཉེར་ལེན་བྱས་
པ་ལས་བྱུང་བའི་རྣམ་ཤེས་མེད་པར་བསྟན་པའི་ཕྱིར་ཏེ། དགྲ་བཅོམ་སེམས་གང་
ཡིན་དེ་ཡང་།།གང་ལས་མཚམས་སྦྱོར་མེད་པར་འདོད། ཅེས་སོགས་ཀྱི་སྐབས་སུ་
ཡང་འདི་བཞིན་དུ་ཤེས་པར་བྱ་ལ།འབྲས་རྟོག་གཉིས་པ་སོགས་ཀྱི་སྐབས་སུ་མཐར་
ཐུག་ཐེག་པ་གཅིག་ཏུ་གྲུབ་པ་དང་། སེམས་ཅན་ཐམས་ཅད་སངས་རྒྱས་པའི་དུས་
སྲིད་ཅིང་། ལྷག་མེད་དུ་རིག་པ་རྒྱུན་མི་ཆད་པར་ཁས་བླང་བར་བྱའོ།'' བཞི་པ་ནི།
དེས་ན་བྱས་པ་མཚན་གཞི།མི་རྟག་པ་ལ་འབྲེལ་བར་མཚོན། མི་རྟག་པ་དང་ཐ་དད།
མི་རྟག་པ་ལོག་པའི་སྟོབས་ཀྱིས་ལྡོག་པར་འགྱུར་བ་ཡིན་པ། བྱས་པའི་དངོས་རྒྱུ་
བྱས་པ་ལ་འབྲེལ་ཏེ། ་བྱས་པ་དེའི་འབྲེལ་ཡུལ་ཡིན་པའི་ཕྱིར་ཏེ། དུ་བ་དེ་དུ་བའི་
དངོས་རྒྱུའི་འབྲེལ་ཡུལ་ཡིན་པའི་ཕྱིར་ཏེ། དུ་བ་མེད་པ་དེ་དུ་བ་ཚད་མས་མ་དམིགས་
89

པའི་དང་རྭ་བླ་གབ་མེད་པ་ན་དུ་བའི་དངོས་རྒྱུ་མེད་པར་སྒྲུབ་པའི་འབྲེལ་ཡུལ་མ་
དམིགས་པའི་གཏན་ཚིགས་ཡང་དག་ཡིན་ཞིང་། དུ་བ་ནི་ཡོད་ལ།འབྲེལ་ཟླ་མ་
དམིགས་པའི་རྟགས་ཀྱིས་དགག་བྱའི་ཆོས་ཀྱི་འབྲེལ་ཡུལ་ལ་ངོ་བོ་རྒྱུ་འབྲས་གསུམ་
ཡོད་པར་གསུངས་པའི་ཐ་མ་ནི། དུ་བ་དེ་དུ་བའི་དངོས་རྒྱུའི་འབྲེལ་ཡུལ་ཡིན་པ་
སོགས་ལ་དགོངས་པའི་ཕྱིར། ཁོ་ན་རེ། དུ་བའི་དངོས་རྒྱུ་དུ་བ་ལ་འབྲེལ་པ་མི་འཐད་
དེ། དེ་ལ་བདག་གཅིག་ཏུ་ཡང་མ་འབྲེལ། དེ་བྱུང་དུ་ཡང་མ་འབྲེལ་བའི་ཕྱིར། དེ་དེ་
ལ་དེ་བྱུང་དུ་མ་འབྲེལ་ཏེ།དེ་དེ་ལས་མ་བྱུང་བའི་ཕྱིར་ཞེ་ན།ཕྱི་མ་ལ་མ་ཁྱབ་སྟེ།
སེམས་ལས་མ་བྱུང་ན། སེམས་བྱུང་མ་ཡིན་པས་ཁྱབ་པ་དང་། སེམས་ལས་བྱུང་ན།
སེམས་བྱུང་ཡིན་པས་ཁྱབ་པ་མེད་པ་བཞིན་དུ། དུ་བ་ལས་མ་བྱུང་ན། དུ་བ་ལ་དེ་
བྱུང་དུ་མ་འབྲེལ་བའི་ཁྱབ་པ་མེད་པའི་ཕྱིར་དང་། དུ་བ་ལས་བྱུང་ན། དུ་བ་ལ་དེ་བྱུང་
དུ་འབྲེལ་པའི་ཁྱབ་པ་མེད་པའི་ཕྱིར། དུ་བའི་རྟགས་ཀྱིས་དུ་ལྡན་ལ་ལ་མེ་ཡོད་པར་
རྟོགས་པའི་རྗེས་དཔག་དུ་བ་ལས་བྱུང་བའི་ཕྱིར་ཏེ།དེ་དུ་བ་ལ་བརྟེན་ནས་འབྱུང་+
བའི་ཕྱིར་ཏེ། དེ་དུ་བའི་རྟགས་ཀྱིས་དུ་ལྡན་ལ་ལ་མེ་ཡོད་པར་སྒྲུབ་པའི་རྟགས་ཡང་
དག་ལ་བརྟེན་ནས་འབྱུང་བའི་ཕྱིར། གཞན་ཡང་།དུ་བ་དེ་དུ་བའི་དངོས་རྒྱུའི་འབྲེལ་
ཡུལ་མིན་པར་ཐལ། དེ་དེའི་བདག་ཉིད་གཅིག་པའི་འབྲེལ་ཡུལ་ཡང་མིན། དེ་དེ་བྱུང་
འབྲེལ་བའི་འབྲེལ་ཡུལ་ཡང་མ་ཡིན་པའི་ཕྱིར། རྟགས་ཁྱབ་ཁས། རྒྱས་པར་ནི་
འབྲེལ་བ་བརྟག་པའི་རྣམ་བཤད་ཀུན་མཁྱེན་དར་མ་རིན་ཆེན་གྱིས་མཛད་པ་ལས་ཤེས་
པར་བྱའོ།དེས་ན་བྱས་པ་སྒྲ་མི་རྟག་པར་སྒྲུབ་པའི་མཐུན་ཕྱོགས་ཁོ་ན་ལ་ཡོད་ངེས་
སུ་འགྲུབ་པ་ལ་ཚད་མ་གསུམ་དགོས་ཏེ། བྱས་པ་ཚད་མས་ངེས་པ།རྟག་མི་རྟག་
དངོས་འགལ་དུ་ཚད་མས་ངེས་པ།རྟག་པ་བྱས་སྟོང་དུ་ངེས་པ་གསུམ་དགོས་པའི་
ཕྱིར་ཏེ། བྱས་པ་གཞི་དེ་ཁོ་ན་ལ་ཡོད་ངེས་སུ་འགྲུབ་པ་ལ་རྟགས་ཀྱི་མཚན་གཞི་བྱས་
90~

པ་ངེས་པ། དགག་ཆོས་དེ་དང་གཞི་དེ་དངོས་འགལ་དུ་ངེས་པ། དགག་ཆོས་དེ་ལ་
བྱས་པ་མེད་ངེས་སུ་རྟོགས་པ་གསུམ་ཚང་དགོས་པའི་ཕྱིར་ཏེ། ཆོས་དེ་གཞི་དེ་དང་
དངོས་འགལ་གང་ཞིག །ཆོས་དེ་ལ་བྱས་པ་ཁེགས་པ་ཙམ་གྱིས་བྱས་པ་གཞི་དེ་ཁོ་
ན་ལ་ཡོད་པར་མི་འགྲུབ། བྱས་པ་ཚད་མས་གྲུབ་ཅིང་ཆོས་དེ་ལ་ཁེགས་པ་ཙམ་གྱིས་
བྱས་པ་གཞི་དེ་ཁོ་ན་ལ་ཡོད་པར་མི་འགྲུབ། བྱས་པ་ཚད་མས་གྲུབ་ཅིང་ཆོས་དེ་དང་
གཞི་དེ་དངོས་འགལ་ཡིན་པ་ཙམ་གྱིས་བྱས་པ་གཞི་དེ་ཁོ་ན་ལ་ཡོད་པར་མི་འགྲུབ་
པའི་ཕྱིར། དང་པོ་མ་གྲུབ་ན། གང་ཟག་གི་བདག་ཆོས་ཅན།མི་རྟག་པ་ཁོ་ན་ལ་ཡོད་
པར་ཐལ། རྟག་མི་རྟག་དངོས་འགལ་གང་ཞིག་རྟག་པ་ལ་ཁེགས་པའི་ཕྱིར།རྟགས་མ་
གྲུབ་ན། དེ་ཆོས་ཅན། ཁྱོད་རྟག་པ་ལ་ཡོད་པར་ཐལ།ཁྱོད་རྟག་པ་ལ་མ་ཁེགས་པའི་
.1
ཕྱིར། རྟགས་ཁས།འདོད་ན། མདུན་གྱི་སྐྱེས་བུ་ལན་འདེབས་པ་པོ་ཆོས་ཅན། ཁྱོད་
ནང་པ་སངས་རྒྱས་པ་མིན་པར་ཐལ། ཁྱོད་གང་ཟག་གི་བདག་རྟག་པ་ཡོད་པར་བདེན་
ཞེན་གྱིས་དམ་བཅའ་བའི་གང་ཟག་ཡིན་པའི་ཕྱིར། གཞན་ཡང་།གང་ཟག་གི་བདག་
འཛིན་སྤང་དུ་མི་རུང་བར་ཐལ། གང་ཟག་གི་བདག་རྟག་པར་འཛིན་པའི་རྟོག་པའི་
ཞེན་ཡུལ་དགག་པར་མི་ནུས་པའི་ཕྱིར། དེར་ཐལ། གང་ཟག་གི་བདག་རྟག་པ་ཡིན་
པའི་ཕྱིར། རྟགས་ཁས། རྩ་ཁྱབ་ཡོད་དེ། འདི་ཡུལ་སུན་ཕྱུང་མེད་པར་ནི། །དེ་སྤོང་
བར་ནི་ནུས་མ་ཡིན། ཞེས་སོགས་གསུངས་པའི་ཕྱིར། གཞལ་བྱ་སྒྲ་རྟག་པར་སྒྲུབ་
པའི་མཐུན་ཕྱོགས་ལ་ཁྱབ་བྱེད་དུ་འཇུག་པར་ཐལ། ཕྱོགས་ཆོས་མཐུན་ཕྱོགས་ཡོད་
མེད་དང་། ཞེས་སོགས་སྒྲ་ཇི་བཞིན་པ་ཡིན་པའི་ཕྱིར། རྟགས་ཁས། འདོད་ན། གང་
ཟག་གི་བདག་ཆོས་ཅན། གཞལ་བྱ་ཡིན་པར་ཐལ། སྒྲ་རྟག་པར་སྒྲུབ་པའི་མཐུན་
ཕྱོགས་ཡིན་པའི་ཕྱིར། ཁྱབ་པ་ཁས། དེར་ཐལ། རྟག་པ་ཡིན་པའི་ཕྱིར། འཁོར་
གསུམ། མདོར་ན། ལས་འབྲས་ཀྱི་རྟེན་དུ་གྱུར་པའི་བདག་མེད་པར་འདོད་ཅིང་།
ཨ 91 ~.

གང་ཟག་གི་བདག་རྟག་པ་ཡོད་པར་འདོད་པ་ནི་འགལ་འདུ་ཁོ་ནའོ། གོང་གི་རྟགས་
གཉིས་པ་མ་གྲུབ་ན། དུང་དཀར་ཆོས་ཅན། སྔོན་པོ་ཁོ་ན་ལ་ཡོད་པར་ཐལ།ཚད་
མས་གྲུབ།” སེར་པོ་ལ་ཁེགས་པའི་ཕྱིར།ཁྱབ་པ་ཁས། གོང་གི་རྟགས་གསུམ་པ་མ་
གྲུབ་ན།: གཞལ་བྱ་ཆོས་ཅན། མི་རྟག་པ་ཁོ་ན་ལ་ཡོད་པར་ཐལ། ཚད་མས་གྲུབ།
རྟག་མི་རྟག་དངོས་འགལ་ཡིན་པའི་ཕྱིར། ཁྱབ་པ་ཁས།བྱས་པ་རང་གྲུབ་ཙམ་ནས་
འཇིག་ངེས་སུ་རྟོགས་པའི་ཚད་མ་གཅིག་ཉིད་ལ་བརྟེན་ནས་རྗེས་སུ་འགྲོ་ལྡོག་གི་ཁྱབ་
པ་ངེས་པར་ནུས་པའི་ཚད་མ་དེ་ལ་ཡང་སྔར་བཤད་ཀྱི་ཚད་མ་གསུམ་པོ་དེའི་དོད་
ལེགས་པར་ཚང་སྟེ། དེ་འདྲ་བ་དེས་བྱས་པ་སྒྲ་མི་རྟག་པར་སྒྲུབ་པའི་མི་མཐུན་ཕྱོགས་
ལ་ཡོད་པར་འཛིན་པའི་ལོག་རྟོག་བཅད་ནས་མཐུན་ཕྱོགས་ཁོ་ན་ལ་ཡོད་ངེས་སུ་
རྟོགས་ནུས་པའི་ཕྱིར། དཔེར་ན་དུ་བ་མེ་ལས་སྐྱེ་བར་མཐོང་བའི་མངོན་སུམ་གཅིག་
ཉིད་ལ་བརྟེན་ནས་མེ་དུ་རྒྱུ་འབྲས་སུ་རྟོགས་པར་ནུས་པའི་ཚད་མ་དེ་ལ། རྒྱུ་འབྲས་
ངེས་བྱེད་ཀྱི་ཚད་མ་དྲུག་གི་དོད་ཚང་བ་བཞིན། བྱས་རྟགས་ཀྱིས་སྒྲ་མི་རྟག་པར་
སྒྲུབ་དགོས་ཀྱི་ཕྱི་རྒོལ་ཡང་དག་དེས། བྱས་རྟགས་ཀྱིས་སྒྲ་མི་རྟག་པར་སྒྲུབ་པའི་
རྗེས་སུ་འགྲོ་ལྡོག་གི་ཁྱབ་པ་ཚད་མས་ངེས་པའི་སྔ་རོལ་ཏུ། རྟག་ན་མ་བྱས་པས་
ཁྱབ་པ་དང་། བྱས་ན་མི་རྟག་པས་ཁྱབ་པ་ངེས་པ་འགྲོ་དགོས་ཏེ། དེའི་སྔ་རོལ་ཏུ་
བྱས་མི་རྟག་གི་འབྲེལ་པ་ངེས་པ་འགྲོ་དགོས་པའི་ཕྱིར་ཏེ། རང་འགྲེལ་ལས། གང་
ཡང་འབྲེལ་པ་མེད་པར་ནི་རྗེས་སུ་འགྲོ་བ་དང་། ལྡོག་པ་ངེས་པ་མེད་དེ། ་ཞེས་
སོགས་དང་།འདིར་ཡང་། དེ་དག་མེད་ནའང་དེ་མེད་ཅེས། །བརྗོད་པ་ལས་ཀྱང་དེ་
རྟོགས་ཕྱིར། ཞེས་སོགས་གསུངས་པའི་ཕྱིར། བྱས་རྟགས་ཀྱིས་སྒྲ་མི་རྟག་པར་སྒྲུབ་
པའི་རྟགས་ཆོས་གཉིས་ལྡན་གྱི་མཐུན་དཔེ་ཡང་དག་ཡོད། སྒྲ་མི་རྟག་པར་སྒྲུབ་དགོས་
ཀྱི་རྒོལ་བས་བྱས་པ་མི་རྟག་པ་ལ་འབྲེལ་བ་རྣལ་མར་ངེས་པའི་སྟོབས་ཀྱིས་བྱས་པ་་
92~་

སྒྲ་མི་རྟག་པར་སྒྲུབ་པའི་མཐུན་ཕྱོགས་ཁོ་ན་ལ་ཡོད་པར་ཚད་མས་ངེས་པ་ཆོས་
ཅན། བྱས་རྟགས་ཀྱིས་སྒྲ་མི་རྟག་པར་སྒྲུབ་པའི་རྗེས་ཁྱབ་ངེས་པའི་སྔ་རོལ་ཏུ་ཁྱོད་
ངེས་པ་འགྲོ་དགོས་ཏེ། ཁྱོད་དེའི་མཚན་ཉིད་ཡིན་པའི་ཕྱིར་ཏེ། ཁྱོད་དེའི་མཚན་ཉིད་
མ་ཡིན་ན་དེའི་མཚན་ཉིད་མེད་དགོས་པའི་ཕྱིར། བྱས་རྟགས་ཀྱིས་སྒྲ་མི་རྟག་པར་
སྒྲུབ་པའི་རྗེས་ཁྱབ་ངེས་པའི་སྔ་རོལ་ཏུ། བྱས་ན་མི་རྟག་པས་ཁྱབ་པ་ངེས་པ་འགྲོ་
དགོས་ཏེ། དེའི་སྔ་རོལ་ཏུ་བྱས་པ་སྒྲ་མི་རྟག་པར་སྒྲུབ་པའི་མཐུན་ཕྱོགས་ཁོ་ན་ལ་་
འགོད་ཚུལ་དང་མཐུན་པར་ཡོད་པར་ངེས་པ་དེ་འགྲོ་དགོས་པའི་ཕྱིར། བྱས་ན་མི་
རྟག་པས་ཁྱབ་པ་བྱས་རྟགས་ཀྱིས་སྒྲ་མི་རྟག་པར་སྒྲུབ་པའི་རྗེས་ཁྱབ་མིན་ཏེ། ”རྗེས་
ཁྱབ་ངེས་པའི་སྔ་རོལ་ཏུ་འདི་ངེས་པ་འགྲོ་དགོས་པའི་ཕྱིར། དེ་བཞིན་དུ་རྟག་ན་མ་
བྱས་པས་ཁྱབ་པ་འདི། བྱས་རྟགས་ཀྱིས་སྒྲ་མི་རྟག་པར་སྒྲུབ་པའི་ལྡོག་ཁྱབ་མ་ཡིན་
ཏེ། ལྡོག་ཁྱབ་ངེས་པའི་སྔ་རོལ་ཏུ་འདི་ངེས་པ་འགྲོ་དགོས་པའི་ཕྱིར་ཏེ། དེ་ངེས་པའི་
སྔ་རོལ་ཏུ་བྱས་པ་སྒྲ་མི་རྟག་པར་སྒྲུབ་པའི་མི་མཐུན་ཕྱོགས་ལ་མེད་པར་ངེས་པ་དེ་
འགྲོ་དགོས་པའི་ཕྱིར་ཏེ། :བྱས་རྟགས་ཀྱིས་སྒྲ་མི་རྟག་པར་སྒྲུབ་པའི་རྟགས་ཆོས་གཉིས་
ལྡན་གྱི་མི་མཐུན་དཔེ་ཡང་དག་ཡོད།དེ་སྒྲུབ་ཀྱི་རྒོལ་བས་བྱས་པ་མི་རྟག་པ་ལ་འབྲེལ་
པར་ངེས་པའི་སྟོབས་ཀྱིས་བྱས་པ་དེ་སྒྲབ་ཀྱི་མི་མཐུན་ཕྱོགས་ལ་མེད་པ་ཁོ་ནར་ཚད་
མས་ངེས་པ་དེ། བྱས་པ་སྒྲ་མི་རྟག་པར་སྒྲུབ་པའི་ལྡོག་ཁྱབ་ཡིན་པའི་མཚན་ཉིད་
ཡིན་པའི་ཕྱིར་ཏེ། དེ་དེའི་མཚན་ཉིད་མ་ཡིན་ན། དེའི་མཚན་ཉིད་མེད་དགོས་པའི་
ཕྱིར། བཞི་པ་ནི། རྣམ་ངེས་ཀྱི་ཊིཀ་ཆེན་དགོངས་པ་རབ་གསལ་ལས། དོགས་སློང་
གསུམ་གསུངས་པའི་ཚུལ་ནི།དེ་ཉིད་ལས་རྟག་པ་བྱས་སྟོང་དུ་ངེས་པའི་ཚད་མ་དེས་
རྟག་པའི་གསལ་བའི་དབྱེ་བ་མཐའ་དག་ལ་བྱས་སྟོང་གིས་ཁྱབ་པ་ངེས་སམ་མ་ངེས།
དང་པོ་ལྟར་ན། རྩོལ་བྱུང་ལ་མི་རྟག་པས་ཁྱབ་པ་ངེས་པའི་ཚད་མ་དེས་རྩོལ་བྱུང་གི་
~93~

གསལ་བའི་དབྱེ་བ་མཐའ་དག་ལ་རྟག་པས་སྟོང་པའི་ཁྱབ་པ་ངེས་པར་ཐལ་ལོ། འདོད་
ན། རྩོལ་བ་ལས་བྱུང་བའི་སྒྲ་ལ་རྟག་པས་སྟོང་པའི་ཁྱབ་པ་ངེས་པར་ཐལ་ལོ། དེ་
འདོད་ན། རྩོལ་བྱུང་གི་རྟགས་ལ་བརྟེན་པའི་རྗེས་དཔག་བཅད་ཤེས་སུ་ཐལ།·རང་
འདྲེན་བྱེད་ཀྱི་ཚད་མ་སྔ་མས་རྟོགས་ཟིན་བྱེད་པ་མ་ཉམས་པའི་དོན་དེ་ཉིད་ལ་བསྣན་
ནས་རྟོགས་པའི་ཤེས་པ་ཡིན་པའི་ཕྱིར། གཉིས་པ་ལྟར་ན། རྟག་པ་བྱས་སྟོང་དུ་
རྟོགས་པའི་གང་ཟག་དེས་རྟག་པའི་གསལ་བའི་དབྱེ་བ་འགའ་ཞིག་ལ་བྱས་པ་འཇུག་
པར་དོགསགས་སམ་མི་དོགས། དང་པོ་ལྟར་ན། རྟགས་མི་མཐུན་ཕྱོགས་ལ་འཇུག་པར་
དོགས་པས་མི་མཐུན་ཕྱོགས་ལ་རྟགས་ཡོད་པ་མ་ཁེགས་པར་འགྱུར་ལ། གཉིས་པ་
ལྟར་ན་དོགས་པ་གཅོད་བྱེད་ཀྱི་ཚད་མ་གཞན་མི་དགོས་པས་དེ་ཉིད་ཀྱིས་དོགས་པ་
ཆོད་པར་འགྱུར་ལ། དེ་ལྟར་ན་རྩོལ་བྱུང་ལ་མི་རྟག་པས་ཁྱབ་པ་ངེས་པའི་ཚད་མ་དེ་
ཉིད་ཀྱིས་རྩོལ་བྱུང་གི་གསལ་བའི་དབྱེ་བ་མཐའ་དག་ལ་རྟག་པ་འཇུག་པར་འཛིན་པའི་
སྒྲོ་འདོགས་ཆོད་པར་འགྱུར་ལ། དེ་ལྟ་ན་རྩོལ་བ་ལས་བྱུང་བའི་སྒྲ་ལ་རྟག་འཛིན་གྱི་
སྒྲོ་འདོགས་ཆོད་པར་འགྱུར་རོ། དེ་ལྟ་ན་རྩོལ་བྱུང་གི་རྟགས་ལ་བརྟེན་པའི་རྗེས་དཔག་
བཅད་ཤེས་སུ་ཐལ་ཏེ། རང་འདྲེན་བྱེད་ཀྱི་ཚད་མ་སྔ་མས་སྒྲོ་འདོགས་བཅད་ཟིན་
བྱེད་པ་མ་ཉམས་པའི་དོན་ལ་བསྣན་ནས་སྒྲོ་འདོགས་གཅོད་པར་བྱེད་པའི་ཤེས་པ་ཡིན་
པའི་ཕྱིར། དེས་ན་གཞི་རྟག་པ་ལ་བྱས་པ་འགོག་པའི་ཁྱད་གཞིའི་ངོས་ནས་གནོད་པ་
ཅན་གྱི་རྟགས་ལ་བརྟེན་པའི་རྗེས་དཔག་གིས་སྒྲོ་འདོགས་གཅོད་ཚུལ་དེ་དཔྱད་མི་བཟོད་
ལ། བསྒྲུབ་བྱའི་ཆོས་བྱས་པས་སྟོང་པའི་ངོས་ནས་བརྟགས་ན་ཡང་དཔྱད་མི་བཟོད་
དེ། འདི་ལྟར་རྟག་པ་བྱས་སྟོང་དུ་ངེས་པའི་ཚད་མ་དེས་གཞི་རྟག་པའི་སྟེང་དུ་བྱས་
པའི་གསལ་བའི་དབྱེ་བ་མཐའ་དག་གིས་སྟོང་པར་ངེས་སམ་མ་ངེས། ཕྱི་མ་ལྟར་ན།
བྱས་པའི་གསལ་བའི་དབྱེ་བ་འགའ་ཞིག་རྟག་པ་ལ་འཇུག་པར་དོགས་སམ་མི་དོགས།
~~94~
ཝཱ

དོགས་ན་རྟགས་མི་མཐུན་ཕྱོགས་ལ་འཇུག་པར་དོགས་པས་དོགས་པ་གཅོད་བྱེད་
གཞན་ཡང་མེད་པས་ལྡོག་ཁྱབ་མི་འགྲུབ་པར་འགྱུར་ལ། དོགས་པ་མེད་པ་ཡང་མི་
འཐད་དེ། ཚད་མ་དེས་དོགས་པ་མ་ཆོད་ན།དོགས་པ་གཅོད་བྱེད་གཞན་མེད་པའི་
ཕྱིར། དང་པོ་ལྟར་ན།བྱས་ན་མི་རྟག་པས་ཁྱབ་པ་ངེས་པའི་ཚད་མ་དེས།གཞི་བྱས་
པའི་སྟེང་དུ་རྟག་པའི་གསལ་བའི་དབྱེ་བ་མཐའ་དག་གིས་སྟོང་པའི་ཁྱབ་པ་ངེས་པར་
འགྱུར་ལ། དེ་ལྟ་ན་སྒྲའི་རྟག་པས་སྟོང་པས་ཁྱབ་པ་ཡང་ངེས་དགོས་པས། རྗེས་ཁྱབ་
ངེས་པ་ན། བྱས་རྟགས་ཀྱིས་སྒྲ་མི་རྟག་པར་སྒྲུབ་པའི་བསྒྲུབ་བྱ་གྲུབ་པར་འགྱུར་རོ་
ཞེ་ན། ཞེས་དང་།དོགས་སློང་གཉིས་པ་ནི།དེ་དག་གི་ལན་བརྗོད་པར་བྱ་སྟེརྟག་པ་
བྱས་སྟོང་དུ་ངེས་པའི་ཚད་མ་དེས་རྟག་པའི་གསལ་བའི་དབྱེ་བ་མཐའ་དག་ལ་བྱས་
པ་འཇུག་པར་འཛིན་པའི་སྒྲོ་འདོགས་ཆོད་ཀྱང་བྱས་པས་སྟོང་པས་ཁྱབ་པ་མི་ངེས་
ལ།་གལ་ཏེ་ངེས་དགོས་ན།བྱས་ན་མི་རྟག་པས་ཁྱབ་པ་ངེས་པའི་ཚད་མ་དེས་བྱས་
པའི་གསལ་བའི་དབྱེ་བ་མཐའ་དག་ལ་རྟག་པས་སྟོང་པའི་ཁྱབ་པ་ངེས་དགོས་པར་
འགྱུར་ལ། དེ་ལྟར་ན་བྱས་པས་སྒྲ་མི་རྟག་པར་སྒྲུབ་བའི་རྟགས་ཀྱི་ཚུལ་འཇལ་བའི་
ཚད་མ་དེས་བསྒྲུབ་བྱ་གྲུབ་པར་འགྱུར་ཏེ། ;བྱས་པའི་གསལ་བའི་དབྱེ་བ་མཐའ་དག་
ལ་མི་རྟག་པས་ཁྱབ་པ་སྒྲའི་བྱས་པ་དང་ཚོགས་པ་གཞལ་བའི་ཕྱིར། ཞེས་དང་། དོགས་
སློང་གསུམ་པ་ནི། ཡང་བྱས་ན་མི་རྟག་པས་ཁྱབ་པ་ངེས་པའི་ཚད་མ་དེས་བྱས་པའི་
གསལ་བའི་དབྱེ་བ་མཐའ་དག་ལ་མི་རྟག་པས་ཁྱབ་པ་ངེས་སུ་ཆུག་ཀྱང་སྒྲའི་བྱས་པ་
ལ་མི་རྟག་པས་ཁྱབ་པ་ངེས་མི་དགོས་ཏེ།སྒྲ་དང་སྒྲའི་བྱས་པ་ལ་དངོས་ཤུགས་གང་
ལ་ཡང་བློ་ཁ་ཕྱོགས་པ་མེད་པའི་ཕྱིར། དེ་བཞིན་དུ་རྩོལ་བྱུང་ལ་མི་རྟག་པས་ཁྱབ་པ་
ངེས་པའི་ཚད་མ་དེས་རྩོལ་བྱུང་གི་གསལ་བའི་དབྱེ་བ་མཐའ་དག་ལ་རྟག་པས་
བ་པ་ངེས་ཀྱང་། རྩོལ་བ་ལས་བྱུང་བའི་སྒྲ་ལ་རྟག་་པས་ཁྱབ་པ་ངེས་
95

མི་དགོས་པས་རྟགས་དེ་ལ་བརྟེན་པའི་བློ་བཅད་ཤེས་སུ་ཐལ་བའི་སྐྱོན་མེད་དེ།རང་
འདྲེན་བྱེད་ཀྱི་ཚད་མ་སྔ་མས་སྒྲོ་འདོགས་བཅད་ཟིན་གྱི་དོན་ལ་བསྣན་ནས་སྒྲོ་འདོགས་
གཅོད་པར་བྱེད་པ་བཅད་ཤེས་ཀྱི་དོན་མིན་པས་སྐྱོན་གཞན་ཡང་མེད་དོ། འོ་ན་སྔར་
གྱི་གནོད་པ་ཅན་གྱི་ཚད་མ་དེས་རྟག་པའི་གསལ་བའི་དབྱེ་བ་མཐའ་དག་ལ་བྱས་པ་
འཇུག་པར་འཛིན་པའི་སྒྲོ་འདོགས་མི་ཆོད་པར་འགྱུར་ཏེ།རྟག་པའི་གསལ་བའི་དབྱེ་
བ་མཐའ་དག་ལ་དངོས་ཤུགས་གང་ལ་ཡང་བློ་ཁ་མ་ཕྱོགས་པའི་ཕྱིར་ཞེ་ན་མི་མཚུངས་
ཏེ། རྟག་པ་ཙམ་ལ་མི་སྲིད་པར་ངེས་ན། རྟག་པའི་གསལ་བའི་དབྱེ་བ་འགའ་ཞིག་ལ་
ཡོད་པ་ཁེགས་ཀྱང་།དགག་བྱའི་ཆོས་རྟག་པའི་གསལ་བའི་དབྱེ་བ་མཐའ་དག་ལ་
མི་སྲིད་པས་ཁྱབ་པ་ངེས་མི་དགོས་པའི་ཕྱིར་ཏེ། ཡོད་མེད་དངོས་འགལ་དུ་
ན། གཞི་གང་གི་སྟེང་དུ་ཡང་དེ་གཉིས་གཞི་མཐུན་སྲིད་པའི་དོགས་པ་མེད་ཀྱང་། ཤེས་
བྱ་མཐའ་དག་གི་སྟེང་དུ་དེ་གཉི་ས་འགལ་བར་ངེས་མི་དགོས་པའི་ཕྱིར།གཞན་ཡང་།
བྱས་ན་མི་རྟག་པས་ཁྱབ་པ་ངེས་པའི་ཚད་མ་དེས་གཞི་བྱས་པའི་སྟེང་དུ་སྒྲའི་རྟག་པས་
སྟོང་པ་ངེས་སུ་ཆུག་ཀྱང་། སྒྲ་ཁྱད་གཞིར་བཟུང་བའི་སྟེང་དུ་རྟག་པས་སྟོང་པ་མི་ངེས་
པས་སྐྱོན་མེད་དོ།ཁོ་ན་རེ་གལ་ཏེ་བྱས་པའི་གསལ་བའི་དབྱེ་བ་མཐའ་དག་ལ་མི་
རྟག་པས་ཁྱབ་པ་དང་། སྒྲའི་བྱས་པ་ཚོགས་པ་ངེས་པའི་ཚད་མ་དེ་ཉིད་ཀྱིས་བསྒྲུབ་
བྱ་ངེས་དགོས་ན། བྱས་པས་སྒྲ་མི་རྟག་པར་སྒྲུབ་པའི་ཚུལ་འཇལ་བའི་ཚད་མ་དེས་
ཀྱང་བསྒྲུབ་བྱ་གྲུབ་པར་འགྱུར་རོ་ཞེ་ན།མི་མཚུངས་ཏེ བྱས་པའི་གསལ་བའི་དབྱེ་
བ་མཐའ་དག་ལ་མི་རྟག་པས་ཁྱབ་པ་ངེས་པའི་ཚད་མ་དེ་ཉིད་ཀྱིས་སྒྲའི་བྱས་པ་ལ་མི་
རྟག་པས་ཁྱབ་པ་མ་ངེས་ཀྱང་། སྒྲའི་བྱས་པ་ལ་བློ་ཁ་ཕྱོགས་ནས།བྱས་པའི་གསལ་
བའི་དབྱེ་བ་མཐའ་དག་ལ་མི་རྟག་པས་ཁྱབ་པ་དང་ཚོགས་པ་ཚད་མའི་ཡུལ་དུ་
བ་ན་བསྒྲུབ་བྱ་གྲུབ་དགོས་པར་སེམས་སོ། ཡང་ན་འདི་ལྟར་ཤེས་པར་བྱ་སྟེ། རྩོལ་
~96

བྱུང་གིས་རྩོལ་བ་ལས་བྱུང་བའི་སྒྲ་མི་རྟག་པར་སྒྲུབ་པའི་རྟགས་ཀྱི་ཚུལ་འཇལ་བའི་
ཚད་མ་དེས། རྩོལ་བྱུང་ལ་མི་རྟག་པས་ཁྱབ་པ་ངེས་པའི་ཚད་མ་དེས། རྩོལ་བ་ལས་
བྱུང་བའི་སྒྲ་ལ་རྟག་འཛིན་གྱི་སྒྲོ་འདོགས་ཆོད།ཕྱོགས་ཆོས་འཇལ་བའི་ཚད་མས་
རྩོལ་བ་ལས་བྱུང་བའི་སྒྲ་ལ་བློ་ཁ་ཕྱོགས་ཀྱང༌། རྩོལ་བ་ལས་བྱུང་བའི་སྒྲ་དེ་རྟག་པས་
སྟོང་པའི་ཁྱད་གཞིའི་ཚུལ་དུ་བློ་ཁ་ཕྱོགས་པ་མེད་པས། རྩོལ་བ་ལས་བྱུང་བའི་སྒྲ་
རྟག་པས་སྟོང་བར་རྟོགས་པར་ཁས་ལེན་མི་དགོས་པ་བཞིན་དུ། བྱས་པའི་གསལ་
བའི་དབྱེ་བ་མཐའ་དག་ལ་མི་རྟག་པས་ཁྱབ་པ་ངེས་པ་དང་།སྒྲ་བྱས་པ་ཡིན་པ་ཚོགས་
པ་ངེས་ཀྱང་།སྒྲ་དེ་མི་རྟག་པའི་ཁྱད་གཞིའི་ཚུལ་དུ་བློ་ཁ་ཕྱོགས་པ་མེད་པས། བསྒྲུབ་
བྱ་གྲུབ་མི་དགོས་སོ་ཞེས་ལན་འདེབས་ནུས་ན་ཡང་གདབ་པར་བྱོས་ཤིག །ཅེ་ས་
རིགས་པའི་རྣམ་གྲངས་དུ་མ་གསུངས་པ་ནི། རྗེས་སུ་འགྲོ་ལྡོག་གི་ཁྱབ་པ་ལ་མཐའ་
ཆོད་པར་བྱ་བ་དང་། གདུལ་བྱ་རྣམས་ནི་མོས་པ་སྣ་ཚོགས་པ་ཡིན་པས།དེ་རྣམས་
ལ་ཕན་པའི་ཕྱིར་གསུངས་ཀྱི།བློ་རྩེ་གཏད་སོ་མཐའ་གཅིག་ཏུ་མ་ངེས་པའི་རྣམ་
གྲངས་མ་ཡིན་ཏེ། རྟག་པ་བྱས་སྟོང་དུ་རྟོགས་ན་རྟག་པ་ཐམས་ཅད་བྱས་སྟོང་དུ་རྟོགས་
པའི་ཁྱབ་པ། བྱས་པ་རྟག་སྟོང་དུ་རྟོགས་ན་བྱས་པ་ཐམས་ཅད་རྟག་སྟོང་དུ་རྟོགས་
པའི་ཁྱབ་པ། རྟག་པ་ལ་བྱས་པ་འཇུག་པར་འཛིན་པའི་སྒྲོ་འདོགས་ཆོད་ན། རྟག་པ་
ཐམས་ཅད་ལ་བྱས་པ་འཇུག་པར་འཛིན་པའི་སྒྲོ་འདོགས་ཆོད་པའི་ཁྱབ་པ།:བྱས་པ་
ལ་རྟག་པ་འཇུག་པར་འཛིན་པའི་སྒྲོ་འདོགས་ཆོད་ན། བྱས་པ་ཐམས་ཅད་ལ་རྟག་པ་
འཇུག་པར་འཛིན་པའི་སྒྲོ་འདོགས་ཆོད་པའི་ཁྱབ་པ། རྟག་པ་བྱས་སྟོང་དུ་རྟོགས་ན།
རྟག་པ་བྱས་པ་ཐམས་ཅད་ཀྱིས་སྟོང་བར་རྟོགས་པ། ྋབྱས་པ་རྟག་སྟོང་དུ་རྟོགས་ན།
བྱས་པ་རྟག་པ་ཐམས་ཅད་ཀྱིས་སྟོང་པར་རྟོགས་པའི་ཁྱབ་པ་རྣམས་ཡོད་པའི་ཕྱིར་
ཏེ། བྱས་པ་སྒྲ་མི་རྟག་པར་སྒྲུབ་པའི་མི་མཐུན་ཕྱོགས་ལ་མེད་པར་ངེས་ན།བྱས་པ་
97 ~.

དེ་སྒྲུབ་ཀྱི་མི་མཐུན་ཕྱོགས་མཐའ་དག་ལ་མེད་པར་ངེས་པ་དང་། རྟག་པ་དེ་ནམ་མཁའ་
མ་བྱས་པར་སྒྲུབ་པའི་མི་མཐུན་ཕྱོགས་ལ་མེད་པར་ངེས་ན། རྟག་པ་དེ་དེ་སྒྲུབ་ཀྱི་མི་
མཐུན་ཕྱོགས་མཐའ་དག་ལ་མེད་པར་ངེས་དགོས་པའི་ཕྱིར་ཏེ། ལྡོག་ཁྱབ་འགྲུབ་པ་
རྟགས་མི་མཐུན་ཕྱོགས་མཐའ་དག་ལ་མེད་པར་ངེས་པ་ལ་ལྟོས་པར་གྲུབ་པ་གང་ཞིག །
བྱས་པ་སྒྲ་རྟག་པ་མ་ཡིན་པར་སྒྲུབ་པའི་ལྡོག་ཁྱབ། རྟག་པ་ནམ་མཁའ་མ་བྱས་པར་
སྒྲུབ་པའི་ལྡོག་ཁྱབ་ཡིན་པའི་ཕྱིར། རྟགས་དང་པོ་གྲུབ་སྟེ། དེའི་ཕྱིར་དེ་ཙམ་དང་
འབྲེལ་བའི། །ངོ་བོ་ཉིད་ཀྱི་ངོ་བོ་ཉིད། །ལྡོག་པར་འགྱུར་བའམ་རྒྱུ་ཡིས་ནི། །འབྲས་
བུ་འཁྲུལ་པ་མེད་པའི་ཕྱིར། ཞེས་གསུངས་པའི་ཕྱིར་དང་། འབྲས་རང་གི་གཏན་
ཚིགས་གཉིས་ཀྱི་ལྡོག་ཁྱབ་འགྲུབ་པ་དེའི་མི་མཐུན་ཕྱོགས་ཐམས་ཅད་ཡོད་པར་ངེས་
པ་ལ་ལྟོས་པར་ཐལ། དེའི་ལྡོག་ཁྱབ་འགྲུབ་པ། དེའི་རྟགས་སུ་གཟུང་བྱ་དེའི་མི་
མཐུན་ཕྱོགས་མཐའ་དག་ལ་མེད་པར་ངེས་པ་ལ་ལྟོས་པའི་ཕྱིར། ཞེས་པའི་ཐལ་འགྱུར་
ལ་ཁྱབ་པ་མ་གྲུབ་ཀྱི་ལན་སྟོན་པར་བྱེད་པ་ལ། དེའི་ཕྱིར་ཆོས་མི་མཐུན་དཔེ་ལ། །
ངེས་པར་འདི་ལ་གཞི་མི་འདོད། །དེ་དག་མེད་ནའང་དེ་མེད་ཅེས། །བརྗོད་པ་ལས་
ཀྱང་དེ་རྟོགས་ཕྱིར། ཞེས་གསུངས་པའི་ཕྱིར་ཏེ། དེ་ལྟར་དུ་ཐར་ལམ་གསལ་བྱེད་
ས་གསལ་བར་གསུངས་ཤིང་།ཤཱཀྱ་བློས། འདི་ལ་ཞེས་བྱ་བ་ནི།འབྲས་བུ་དང་
རང་བཞིན་གྱི་གཏན་ཚིགས་ལའོ། རང་བཞིན་མ་དམིགས་པ་ལ་འདོད་པར་བྱ་བ་ཁོ་
ན་ཡིན་ཏེ། དེ་ལ་ནི་ལྡོག་སྟེ་དམིགས་པར་བྱ་བ་བསྟན་པ་ཡིན་པའི་ཕྱིར། ཞེས་འབྲས་
རང་གི་རྟགས་ཀྱི་མི་མཐུན་ཕྱོགས་ལ་ཡོད་ངེས་ཀྱི་ཁྱབ་པ་མི་འདོད་ཅིང་།རང་བཞིན་
མ་དམིགས་པའི་རྟགས་ཡང་དག་གི་མི་མཐུན་ཕྱོགས་ལ་ཡོད་ངེས་ཀྱི་ཁྱབ་པ་འདོད་
པ་གསལ་བར་གསུངས་པའི་ཕྱིར། རྒྱས་པར་རིགས་སྒོ་རྩ་འགྲེལ་སོགས་ལས་ཤེས་
པར་བྱའོ། དེ་བཞིན་དུ་རྩོལ་བྱུང་གི་རྟགས་ཀྱིས་རྩོལ་སྒྲ་མི་རྟག་པར་སྒྲུབ་པའི་ཚུལ་་་
#98~

གསུམ་འཇལ་བའི་ཚད་མ་དེས། རྩོལ་བྱུང་མཐའ་དག་རྟག་སྟོང་དུ་རྟོགས་ཤིང་། རྩོལ་
བྱུང་མཐའ་དག་ལ་རྟག་འཛིན་གྱི་སྒྲོ་འདོགས་ཆོད་ཀྱང༌། རྩོལ་བ་ལས་བྱུང་བའི་སྒྲ་
རྟག་སྟོང་དུ་མ་ངེས་ཤིང་རྟག་འཛིན་གྱི་སྒྲོ་འདོགས་ཆོད་མི་དགོས་ཏེ།རྩོལ་བྱུང་རྟག་
སྟོང་དུ་རྟོགས་ན། རྩོལ་བྱུང་ཐམས་ཅད་རྟག་སྟོང་དུ་རྟོགས་པ་དང་། རྩོལ་བྱུང་ལ་རྟག་
འཛིན་གྱི་སྒྲོ་འདོགས་ཆོད་ན། རྩོལ་བྱུང་ཐམས་ཅད་ལ་རྟག་འཛིན་གྱི་སྒྲོ་འདོགས
ཆོད་དགོས་པའི་ཕྱིར་ཏེ། རྩོལ་བྱུང་རྟག་པ་མིན་པར་འདོད་ན། རྩོལ་བྱུང་ཐམས་ཅད་
རྟག་པ་མིན་པར་འདོད་དགོས་པའི་ཕྱིར་ཏེ། རི་བོང་ལྟ་བུ་རྭ་ཅན་མ་ཡིན་པར་འདོད་
ན། ལུས་ཅན་ཐམས་ཅད་རྭ་ཅན་མ་ཡིན་པར་འདོད་དགོས་པའི་ཕྱིར། རི་བོང་རྭ་ཅན་
མིན་པར་འདོད་ཅིང༌། ལུས་ཅན་ཐམས་ཅད་རྭ་ཅན་དུ་འདོད་པའི་རྒོལ་བ་དེ་ནི་ཤིན་
ཏུ་བླུན་པ་ཡིན་པའི་ཕྱིར། སྒྲ་མི་རྟག་པར་སྒྲུབ་དགོས་ཀྱི་ཕྱི་རྒོལ་ཡང་དག་དེས་བྱས་
པ་ཐམས་ཐམས་ཅད་རྟག་སྟོང་དུ་ངེས་ཤིང་། སྒྲའི་བྱས་པ་རྟག་སྟོང་དུ་མ་ངེས་པའི་ཁྱད་པར་
འཐད་དེ། རྒོལ་བ་དེས་བྱས་པ་ཐམས་ཅད་མི་རྟག་པར་ཚད་མས་ངེས་པའི་ཕྱིར་ཏེ།
བྱས་པ་ཐམས་ཅད་ནི་མི་རྟག །དཔེར་ན་བུམ་པ་བཞིན། སྒྲ་ཡང་བྱས་ཞེས་པའི་ངག་
སྒྲ་མི་རྟག་པར་སྒྲུབ་པའི་ཆོས་མཐུན་སྦྱོར་གྱི་སྒྲུབ་ངག་ཡང་དག་ཡིན་པའི་ཕྱིར་ཏེ།ཅུང་
ཟད་སྐྱེ་བའི་བདག་ཉིད་ཅན། །གང་དེ་ཐམས་ཅད་འགག་ཆོས་ཅན། །ཞེས་སོགས་
རྣམ་པ་དུ་མར་ནི། །འདི་ཡི་སྦྱོར་བའང་མཐོང་ཕྱིར་རོ།ཞེས་སོགས་ཀྱི་དོན་གྲུབ་པའི་
ཕྱིར་ཏེ། གང་བྱས་ན་མི་རྟག་པས་ཁྱབ། དཔེར་ན་བུམ་པ་བཞིན།སྒྲ་ཡང་བྱས་ཞེས་
པའི་ངག་འདི་དེ་སྒྲུབ་ཀྱི་ཆོས་མཐུན་སྦྱོར་གྱི་སྒྲུབ་ངག་ཡང་དག་ཡིན་པའི་ཕྱིར། གཞན་
ཡང་། གང་ཅུང་ཟད་སྐྱེ་བའི་བདག་ཉིད་ཅན། དེ་ཐམས་ཅད་ནི་འགག་པའི་ཆོས་ཅན་
ཡིན་ནོ། ཞེས་པའི་མདོ་འདིས་རང་བཞིན་གྱི་རྟགས་ཡང་དག་མ་བསྟན་པར་ཐལ། གང་
ཅུང་ཟད་སྐྱེ་བའི་བདག་ཉིད་ཅན། དེ་ཐམས་ཅད་ནི་འགག་པའི་ཆོས་ཅན་ཡིན། དཔེར་
99

ན་བུམ་པ་བཞིན། སྒྲ་ཡང་སྐྱེས་པ་ཡིན་ནོ། ཞེས་པའི་ངག་འདིས་སྐྱེས་པའི་རྟགས་
ཀྱིས་སྒྲ་མི་རྟག་པར་སྒྲུབ་པའི་ཚུལ་གསུམ་མ་བརྗོད་པའི་ཕྱིར། རྟགས་ཁས།:གཞན་
ཡང་།བྱས་པ་ཐམས་ཅད་མི་རྟག་པར་རྟོགས་ན། སྒྲའི་བྱས་པ་མི་རྟག་པར་རྟོགས་པ།
རྩོལ་བྱུང་ཐམས་ཅད་མི་རྟག་པར་རྟོགས་ན། རྩོལ་སྒྲ་མི་རྟག་པར་རྟོགས་པའི་ཁྱབ་པ་
རྣམས་མེད་དེ། བྱས་པ་ཐམས་ཅད་རྟོགས་ན་སྒྲའི་བྱས་པ་རྟོགས་པའི་ཁྱབ་པ་དང་།
མི་རྟག་པ་ཐམས་ཅད་རྟོགས་ན། སྒྲའི་མི་རྟག་པ་སོགས་རྟོགས་པའི་ཁྱབ་པ་མེད་པའི་
ཕྱིར་ཏེ། : བྱས་པ་ཐམས་ཅད་ཡུལ་དུ་བྱེད་ན། སྒྲའི་བྱས་པ་ཡུལ་དུ་བྱེད་པའི་ཁྱབ་པ།
མི་རྟག་པ་ཐམས་ཅད་ཡུལ་དུ་བྱེད་ན། ” སྒྲའི་མི་རྟག་པ་ཡུལ་དུ་བྱེད་པའི་ཁྱབ་པ་སོགས་
མེད་པའི་ཕྱིར་ཏེ། རྗོད་བྱེད་ཀྱི་སྒྲ་དང་རྣམ་པར་རྟོག་པ་རང་ཡུལ་ལ་གཞན་སེལ་བའི་
དབང་གིས་འཇུག་པའི་ཕྱིར། གཞན་ཡང་། མི་རྟག་པ་ཐམས་ཅད་འཛིན་པའི་རྟོག་པ་
ཆོས་ཅན། སྒྲའི་མི་རྟག་པ་རྟོགས་པར་ཐལ། མི་རྟག་པ་ཐམས་ཅད་རྟོགས་པའི་ཕྱིར།
ཁྱབ་པ་ཁས། མ་གྲུབ་ན། མི་རྟག་པ་ཐམས་ཅད་ཆོས་ཅན། ཁྱོད་ཁྱོད་འཛིན་རྟོག་པའི་
གཞལ་བྱར་ཐལ།ཁྱོད་གཞི་གྲུབ་པའི་ཕྱིར། རྩ་བར་འདོད་ན། མི་རྟག་པ་ཡིན་ན། མི་
རྟག་པ་ཐམས་ཅད་འཛིན་པའི་རྟོག་པའི་གཞལ་བྱ་ཡིན་པས་ཁྱབ་པར་ཐལ།:་འདོད་
པའི་ཕྱིར། གཞན་ཡང་།སྒྲ་མི་རྟག་པར་སྒྲུབ་དགོས་ཀྱི་རྒོལ་བ་ཡང་དག་ཆོས་ཅན།
སྒྲ་མི་རྟག་པར་ཚད་མས་ངེས་པའི་གང་ཟག་ཡིན་པར་ཐལ། ་སྒྲ་བུམ་གཉིས་ཀ་མི་རྟག་
པར་ཚད་མས་ངེས་པའི་གང་ཟག་ཡིན་པའི་ཕྱིར། དེར་ཐལ།་སྒྲ་བུམ་གཉིས་བྱས་
པར་ཚད་མས་ངེས་ཤིང་། དེ་གཉིས་རྟག་པ་མིན་པར་ཚད་མས་ངེས་པའི་གང་ཟག་
ཡིན་པའི་ཕྱིར་ཏེ། སྒྲ་བུམ་གཉིས་ལ་རྟག་པ་མེད་པར་ཚད་མས་ངེས་པའི་གང་ཟག་
ཡིན་པའི་ཕྱིར་ཏེ།བུམ་པ་ལ་རྟག་པ་མེད་པར་ཚད་མས་ངེས་པའི་གང་ཟག་ཡིན་པའི་
ཕྱིར། གཞན་ཡང་། སྒྲ་བུམ་གཉིས་ཀ་རྟོགས་ན་སྒྲ་རྟོགས་པས་ཁྱབ་པར་ཐལ།: དེ་
~100 ~

གཉིས་ཀ་མི་རྟག་པར་རྟོགས་ན། སྒྲ་མི་རྟག་པར་རྟོགས་པས་ཁྱབ་པའི་ཕྱིར།རྟགས་
ཁས། འདོད་ན། སྒྲ་བུམ་གཉིས་ཀ་རྟོགས་པའི་ཚུར་མཐོང་གི་དབང་ཤེས་ཆོས་ཅན།
དེར་ཐལ། དེའི་ཕྱིར། རྟགས་གྲུབ་སྟེ། ་ཚུར་མཐོང་གི་རྒྱུད་ལ་སྒྲ་བུམ་གཉིས་ཀ་
རྟོགས་པའི་དབང་ཤེས་ཡོད་པའི་ཕྱིར། འདོད་ན། ཚུར་མཐོང་གི་རྒྱུད་ཀྱི་མིག་ཤེས་
དང་ཉན་ཤེས་གཉིས་ཀས་སྒྲ་རྟོགས་པར་ཐལ། འདོད་པའི་ཕྱིར། འདོད་ན། སྒྲ་ཆོས་
ཅན། ཚུར་མཐོང་གི་མིག་ཤེས་ཀྱི་གཞལ་བྱར་ཐལ། ཚུར་མཐོང་གི་མིག་ཤེས་དང་
ཉན་ཤེས་གཉིས་ཀའི་གཞལ་བྱ་ཡིན་པའི་ཕྱིར། རྟགས་ཁས། མ་ཁྱབ་ན།” སྒྲ་བུམ་
གཉིས་ཀ་རྟོགས་ན་སྒྲ་རྟོགས་པས་ཁྱབ་པ་འབུད། གཞན་ཡང་། ཚུར་མཐོང་གི་རྒྱུད་
ཀྱི་མིག་ཤེས་དང་ཉན་ཤེས་གཉིས་ཀ་ཆོས་ཅན། སྒྲ་རྟོགས་པར་ཐལ། གཟུགས་སྒྲ་
གཉིས་ཀ་རྟོགས་པའི་ཕྱིར། ཁྱབ་པ་ཁས། དེར་ཐལ།ཚུར་མཐོང་གི་མིག་ཤེས་དང་
ཉན་ཤེས་གཉིས་ཀའི་གཞལ་བྱ་རྟོགས་པའི་ཕྱིར། མ་གྲུབ་ན། དེ་ཆོས་ཅན། ་ཁྱོད་
ཀྱིས་ཁྱོད་རང་གི་གཞལ་བྱ་རྟོགས་པར་ཐལ། ཁྱོད་ཚད་མ་ཡིན་པའི་ཕྱིར་ཏེ། ཁྱོད་
ཚད་མ་མ་ཡིན་ན། ཚུར་མཐོང་གི་རྒྱུད་ལ་ཚད་མ་མེད་དགོས་པ་གང་ཞིག །དེའི་
རྒྱུད་ལ་དེ་ཡོད་པའི་ཕྱིར། འདོད་ན།སྒྲ་མིག་ཤེས་ཀྱི་གཞལ་བྱར་ཐལ། འདོད་པའི་
ཕྱིར། གཞན་ཡང་། སྒྲ་མི་རྟག་པར་སྒྲུབ་དགོས་ཀྱི་ཕྱི་རྒོལ་ཡང་དག་གི་རྒྱུད་ཀྱི་ཚད་
མས་སྒྲ་ལ་རྟག་འཛིན་གྱི་སྒྲོ་འདོགས་མ་ཆོད་དེ། དེས་སྒྲའི་བྱས་པ་ལ་རྟག་འཛིན་གྱི་
སྒྲོ་འདོགས་མ་ཆོད་པའི་ཕྱིར་ཏེ། རྩོལ་བྱུང་གི་རྟགས་ཀྱིས་རྩོལ་སྒྲ་མི་རྟག་པར་སྒྲུབ་
དགོས་ཀྱི་རྒོལ་བའི་རྒྱུད་ཀྱི་ཚད་མས་རྩོལ་བྱུང་གི་སྒྲ་ལ་རྟག་འཛིན་གྱི་སྒྲོ་འདོགས་
མ་ཆོད་པའི་ཕྱིར་ཏེ། དེ་ལྟར་ཆོད་པར་གསུངས་པ་རྣམས་ནི། རྒོལ་བ་དེས་རྩོལ་སྒྲ་
རྟག་པར་བདེན་ཞེན་གྱིས་འདོད་པ་ལོག་པ་ཙམ་ལ་དགོངས་པ་ཡིན་པའི་ཕྱིར། དཔེར་
ན། སྒྲ་ཆོས་ཅན། མ་བྱས་པར་ཐལ། རྟག་པའི་ཕྱིར། ཞེས་པའི་ཐལ་འགྱུར་འཕངས་
101~

པ་ལ་བརྟེན་ནས་མཐའ་གཅིག་ཏུ་སྒྲ་རྟག་པར་འཛིན་པའི་ལོག་རྟོག་ལྡོག་ནུས་པར་
གསུངས་པ་བཞིན།་གཞན་དུ་ན། རིགས་པ་དུ་མ་དང་འགལ་བའི་གནོད་པ་དུ་མ་
འབབ་པའི་ཕྱིར་ཏེ། རྩ་ཤེའི་ཊི ཀ་ཆེན་རིགས་པའི་རྒྱ་མཚོ་ལས། འདི་དཔེར་བརྗོད་
ན། སྒྲ་མི་རྟག་པར་སྒྲུབ་པའི་ཚུལ་གསུམ་ངེས་པའི་ཚད་མ་སྐྱེས་པ་ན། བར་དུ་ཚད་
མ་གཞན་བརྒྱུད་པ་ལ་མི་ལྟོས་པར། དེའི་མཐུ་ལ་བརྟེན་ནས་སྒྲ་རྟག་འཛིན་གྱི་སྒྲོ་
འདོགས་དང་འཛིན་སྟངས་དངོས་སུ་འགལ་བའི་བློ་སྐྱེད་ནུས་ཀྱང་། སྒྲ་མི་རྟག་པ་
ཚད་མ་སྔ་མའི་ཤུགས་ལ་གྲུབ་པ་དང་། སྒྲ་རྟག་འཛིན་གྱི་སྒྲོ་འདོགས་ཚད་མ་སྔ་མས་
བཅད་པ་མིན་པ་བཞིན་ནོ། ཞེས་དང་། རྣམ་བཤད་སྙིང་པོའི་རྒྱན་ལས་ཀྱང་། རིགས་
པའི་རྣམ་གཞག་ལ་མ་བྱང་བ་ཁ་ཅིག །ཡོད་ན་གཅིག་དང་དུ་མ་གང་རུང་དུ་ངེས་པ་
དེས། བདེན་པར་ཡོད་ན་བདེན་པའི་གཅིག་དང་དུ་མ་གང་རུང་གིས་མ་ཁྱབ་པར་
འཛིན་པའི་སྒྲོ་འདོགས་གཅོད་པ་ཡིན་ནོ་ཞེས་ཟེར་རོ། དེ་ལྟར་ན། བྱས་ན་མི་རྟག་
པས་ཁྱབ་པ་ངེས་པའི་ཚད་མ་དེས། སྒྲ་བྱས་ན་སྒྲ་མི་རྟག་པས་མ་ཁྱབ་པར་འཛིན་
པའི་སྒྲོ་འདོགས་གཅོད་དགོས་པས། རྟགས་དེ་ལ་བརྟེན་པའི་རྗེས་དཔག་གིས་སྒྲོ་
འདོགས་གསར་དུ་མི་གཅོད་པར་འགྱུར་རོ། ཞེས་དང་། ཐར་ལམ་གསལ་བྱེད་ལས་
ཀྱང་། གནོད་བྱ་གནོད་བྱེད་དུ་འགྱུར་བའི་ཚུལ་ནི་ཚད་མ་དེའི་བྱེད་པ་མ་ཉམས་ཀྱི་
བར་ལ་དངོས་ཀྱི་གནོད་བྱ་སྒྲོ་འདོགས་མངོན་གྱུར་སྐྱེ་བའི་གོ་སྐབས་བཅོམ་པ་ཡིན་
གྱི།ངེས་ཤེས་ཡོད་དུས་སྒྲོ་འདོགས་དངོས་སུ་མེད་པ་ཙམ་ནི། རྟོག་གཉིས་ཅིག་ཅར་
མི་སྐྱེ་བའི་རྒྱུ་མཚན་གྱིས་ཡིན་ནོ། འོ་ན་སྒྲ་མི་རྟག་རྟོགས་ཀྱི་རྗེས་དཔག་ཚད་མའི་
བྱེད་པ་མ་ཉམས་ན་སྒྲ་རྟག་འཛིན་གྱི་སྒོ་འདོགས་ལྷན་སྐྱེས་སྐྱེའམ་མི་སྐྱེ། སྐྱེ་ན་གནོད་
བྱ་གནོད་བྱེད་ཉམས་ལ། མི་སྐྱེ་ན་མངོན་སུམ་དང་འགལ་ཞིང་། མཐོང་ལམ་གྱི་རྗེས་
སུ་སྒོམ་ལམ་སྒོམ་པ་དོན་མེད་པར་འགྱུར་རོ་ཞེ་ན། སྐྱོན་མེད་དེ། རྗེས་དཔག་དེས་
·102·

སྒྲ་རྟག་འཛིན་ལྷན་སྐྱེས་ཀྱི་ཞེན་ཡུལ་རྣམ་པར་བཅད་པ་ངེས་ཀྱང་ལྷན་སྐྱེས་མངོན་
གྱུར་འཇོམས་མི་ནུས་ཀྱི། བྱེད་པའི་འདུ་བྱེད་མ་ཉམས་ན་ཀུན་བཏགས་མངོན་གྱུར་
སྐྱེ་བའི་གོ་སྐབས་བཅོམ་པས་དེ་ལ་དངོས་སུ་གནོད་པ་ཡིན་ནོ། ཞེས་སོགས་གསུངས་
པའི་ཕྱིར། མདོར་ན་སྒྲ་མི་རྟག་པར་སྒྲུབ་པའི་ཚུལ་གསུམ་འཇལ་བའི་ཚད་མ་དེས་སྒྲ་
རྟག་འཛིན་གྱི་སྒྲོ་འདོགས་མ་ཆོད་པར་ཐལ། ” སྒྲ་མི་རྟག་རྟོགས་ཀྱི་རྗེས་དཔག་གིས་
སྒྲ་ལ་རྟག་འཛིན་གྱི་སྒྲོ་འདོགས་མ་ཆོད་པའི་ཕྱིར་ཏེ། སྒྲ་མི་རྟག་རྟོགས་ཀྱི་རྗེས་དཔག་
དེས་སྒྲ་རྟག་འཛིན་གྱི་སྒྲོ་འདོགས་ལ་མི་གནོད་པའི་ཕྱིར་ཏེ། དེས་དེ་ལྷན་སྐྱེས་ལ་མི་
གནོད་པའི་ཕྱིར་ཏེ། དེས་རང་གི་བསལ་བྱར་གྱུར་པའི་སྒྲ་རྟག་འཛིན་གྱི་སྒྲོ་འདོགས་
ཀུན་བཏགས་འགའ་ཞིག་འཇོམས་པ་ཙམ་དུ་ཟད་པའི་ཕྱིར། སྒྲ་རྟག་འཛིན་གྱི་སྒྲོ་
འདོགས་ལ་དངོས་སུ་གནོད་བྱེད་ཡིན་ཏེ། ་དེ་དང་དམིགས་པ་གཅིག་ལ་དམིགས།
རྣམ་པ་འཛིན་སྟངས་འགལ་བས་ཞུགས། འཛིན་སྟངས་དོན་དང་མཐུན་པའི་བློ་ཡིན་
པའི་ཕྱིར། ཞེས་སོགས། ་དེ་ཡི་གནོད་བྱེད་ནི། །བདག་མེད་མཐོང་བས་འགལ་བ་
ཡིན། ཞེས་སོགས་ཀྱི་གཞུང་དོན་དུ་འདོད་པ་ནི། ཅུང་ཟད་རྩིང་བར་སེམས་སོ། སྒྲ་
ནི་རྟག་པ་ཡིན་ནམ།:མི་རྟག་པ་ཡིན་སྙམ་པའི་ཐེ་ཚོམ་སྐྱེས་པ་ན། དེ་རྒྱུད་ལྡན་གྱི་
གང་ཟག་དེས་སྒྲ་རྟག་པར་བདེན་ཞེན་གྱིས་འདོད་པ་ལོག །མཐོང་ལམ་སྐྱེས་པ་ན་སྒྲ
རྟག་འཛིན་གྱི་སྒྲོ་འདོགས་ཀུན་བཏགས་ལྡོག །ས་བརྒྱད་པ་ཐོབ་པ་ན་དེ་ལྷན་སྐྱེས་
ལྡོག་ཀྱང་དེ་རྣམས་གནས་སྐབས་དེ་དག་ཏུ་སྤངས་པ་ནི་མ་ཡིན་ཏེ། སྒྲ་རྟག་འཛིན་
ལྷན་སྐྱེས་སྤངས་པ་དང་། གང་ཟག་གི་བདག་འཛིན་ལྷན་སྐྱེས་སྤངས་པ་དུས་མཉམ་
པའི་ཕྱིར། བཞི་པ་རྩོད་པ་སྤང་བ་ནི། ཁ་ཅིག་ན་རེ། སྔར་བཤད་པའི་མཚན་ཉིད་དེ་
རྣམས་མི་འཐད་པར་ཐལ། བྱས་ན་མི་རྟག་པས་ཁྱབ་པ་སྒྲ་མི་རྟག་པར་སྒྲུབ་པའི་རྗེས་
ཁྱབ་དང་། རྟག་ན་མ་བྱས་པས་ཁྱབ་པ་དེ་སྒྲུབ་ཀྱི་ལྡོག་ཁྱབ་ཡིན་པའི་ཕྱིར་ཏེ།གང་
103~

བྱས་ན་མི་རྟག་པས་ཁྱབ། དཔེར་ན་བུམ་པ་བཞིན། སྒྲ་ཡང་བྱས་ཞེས་པའི་སྒྲུབ་ངག་
ཡང་དག་འདིས་བྱས་རྟགས་ཀྱིས་སྒྲ་མི་རྟག་པར་སྒྲུབ་པའི་རྗེས་ཁྱབ་དངོས་སུ་བརྗོད་
ཅིང་ལྡོག་ཁྱབ་ཤུགས་ལ་བརྗོད་པའི་ཕྱིར་ཞེ་ན། མ་ཁྱབ་སྟེ། བྱས་ན་མི་རྟག་པས་
ཁྱབ་པ་སྒྲུབ་ངག་དེས་དངོས་སུ་བསྟན་པའི་རྗེས་ཁྱབ། " རྟག་ན་མ་བྱས་པས་ཁྱབ་པ་
སྒྲུབ་ངག་དེའི་ཤུགས་བསྟན་གྱི་ལྡོག་ཁྱབ་ཡིན་ཀྱང་། དེ་རྣམས་བྱས་རྟགས་ཀྱིས་སྒྲ་
མི་རྟག་པར་སྒྲུབ་པའི་ཁྱབ་པའི་ཚུལ་གཉིས་མ་ཡིན་པའི་ཕྱིར། གཞན་ཡང་བྱས་ན་
མི་རྟག་པས་ཁྱབ་པ་དེ། བྱས་རྟགས་ཀྱིས་སྒྲ་མི་རྟག་པར་སྒྲུབ་པའི་རྗེས་འགྲོའི་ཚུལ།
རྟག་ན་མ་བྱས་པས་ཁྱབ་པ་དེ། བྱས་རྟགས་ཀྱིས་དེ་སྒྲུབ་ཀྱི་ལྡོག་འགྲོའི་ཚུལ་ཡིན་
པར་ཐལ། གང་བྱས་ན་ཞེས་སོགས་ཀྱི་སྒྲུབ་ངག་དེས། དེའི་རྟགས་ཀྱིས་དེ་སྒྲུབ་ཀྱི་
རྗེས་འགྲོའི་ཚུལ་དངོས་སུ་བརྗོད། ལྡོག་འགྲོའི་ཚུལ་ཤུགས་ལ་བརྗོད་པའི་ཕྱིར། འཁོར་
གསུམ། གཞན་ཡང༌། རྗེས་སུ་འགྲོ་ལྡོག་གི་ཁྱབ་པ་འགྲུབ་པ་འབྲེལ་པ་ལ་མི་ལྟོས་
པར་ཐལ། དུ་བ་ཡོད་ན་མེ་ཡོད་པས་ཁྱབ་པ་དེ། དུ་བའི་རྟགས་ཀྱིས་དུ་ལྡན་ལ་ལ་མེ་
ཡོད་པར་སྒྲུབ་པའི་རྗེས་ཁྱབ། མི་རྟག་པ་ཡིན་ན་མི་རྟག་པ་ཡིན་པས་ཁྱབ་པ་དེ། མི་
རྟག་པའི་རྟགས་ཀྱིས་སྒྲ་མི་རྟག་པར་སྒྲུབ་པའི་རྗེས་ཁྱབ་ཡིན་པའི་ཕྱིར། རྟགས་ཁས།
འདོད་ན།ཁྱབ་པ་སྒྲུབ་པའི་ཕྱིར་དུ་འབྲེལ་པ་ངེས་བྱེད་ཀྱི་ཚད་མ་གསུངས་པ་དགོས་
པ་མེད་པར་ཐལ།འདོད་པའི་ཕྱིར། རྒྱས་པར་གཞན་དུ་བཤད་ཟིན་པས་རྟགས་ཟིན་
མ་ཐག་པའམ། ཤི་ཟིན་གསོད་པ་ལྟ་བུར་འགྱུར་བས་འདིར་དེ་ཙམ་ལས་མ་སྤྲོས། ཁ་
ཅིག་མཉན་བྱ་ཆོས་ཅན། ཁྱོད་སྒྲ་མི་རྟག་པར་སྒྲུབ་པའི་རྗེས་ཁྱབ་ཏུ་ཐལ། ཁྱོད་ཀྱི་
རྟགས་ཀྱིས་དེ་སྒྲུབ་ཀྱི་རྟགས་ཆོས་གཉིས་ལྡན་གྱི་མཐུན་དཔེ་ཡང་དག་ཡོད། ཁྱོད་
ཀྱི་རྟགས་ཀྱིས་དེ་སྒྲུབ་ཀྱི་ཕྱི་རྒོལ་དེས་ཁྱོད་མི་རྟག་པ་ལ་འབྲེལ་པ་རྣལ་མར་ངེས་པའི་
སྟོབས་ཀྱིས། ཁྱོད་དེ་སྒྲུབ་ཀྱི་མཐུན་ཕྱོགས་ཁོ་ན་ལ་འགོད་ཚུལ་དང་མཐུན་པར་ཡོད་
མ 104~

པར་ཚད་མས་ངེས་པའི་ཕྱིར་ཞེ་ན། འདོད་པ་ཁོ་ན་ཡིན་ཏེ།དང་པོར་མཉན་བྱ་ལ་མི་
རྟག་པའི་ཁྱབ་པ་ངེས། དེ་རྗེས་མཉན་བྱ་སྒྲ་མི་རྟག་སྒྲུབ་ལ་ཕྱོགས་ཆོས་ཅན་དུ་སོང་
བའི་རྒོལ་བའི་ངོར་མཉན་བྱ་སྒྲ་མི་རྟག་པར་སྒྲུབ་པའི་རྗེས་ཁྱབ་ཡིན་པའི་ཕྱིར་ཏེ། དང་
པོར་དངོས་པོ་ལ་མི་རྟག་པའི་ཁྱབ་པ་ཚད་མས་ངེས།དེ་རྗེས་དངོས་པོའི་རྟགས་ཀྱིས་
མཉན་བྱའི་དངོས་པོ་མི་རྟག་པར་ཚད་མས་ངེས། དེ་རྗེས་མཉན་བྱ་སྒྲ་མི་རྟག་སྒྲུབ་ལ་
ཕྱོགས་ཆོས་ཅན་དུ་སོང་བའི་གང་ཟག་ཡོད་པའི་ཕྱིར། དེ་ལྟ་ན་ཡང་ཐུན་མོང་མ་ཡིན་
པའི་མ་ངེས་པའི་གཏན་ཚིགས་ཡང་དག་ཏུ་ཐལ་བའི་སྐྱོན་མེད་དེ། དང་པོར་མཉན་
བྱ་ལ་མི་རྟག་པའི་ཁྱབ་པ་ངེས། དེ་རྗེས་མཉན་བྱ་སྒྲ་མི་རྟག་སྒྲུབ་ལ་ཕྱོགས་ཆོས་ཅན་
དུ་སོང་བའི་གང་ཟག་དེའི་ངོར། མཉན་བྱ་དེ་སྒྲུབ་ཀྱི་ཐུན་མོང་མ་ཡིན་པའི་མ་ངེས་
པའི་གཏན་ཚིགས་མ་ཡིན་པའི་ཕྱིར་ཏེ། གང་ཟག་དེས་མཉན་བྱ་དེ་སྒྲུབ་ཀྱི་མཐུན་
ཕྱོགས་ཁོ་ན་ལ་ཡོད་པར་ཚད་མས་ངེས་པའི་ཕྱིར། མཉན་བྱ་སྒྲ་རྟག་སྒྲུབ་ཀྱི་ཐུན་
མོང་མ་ཡིན་པའི་མ་ངེས་པའི་རྟགས་སུ་གསུངས་པའི་རྒྱུ་མཚན་ཡོད་དེ། མཉན་བྱ་
སྒྲ་རྟག་སྒྲུབ་ཀྱི་མི་མཐུན་ཕྱོགས་ལ་ཡོད་པར་ཚད་མས་མ་ངེས་པའི་རྒོལ་བ་ལ་དགོངས་
ནས་དེ་ལྟར་གསུངས་པ་ཙམ་ཡིན་པའི་ཕྱིར་ཏེ། འཐད་ལྡན་ཆེན་མོ་ལས། གལ་ཏེ་
མཉན་པར་བྱ་བ་ཉིད་ནི་ཉན་པའི་ཤེས་པ་སྐྱེད་པ་ཡིན་ལ་དེ་ཡང་དོན་བྱེད་ནུས་པ་ཉིད་
ཡིན་པ་དེས་ན། མཉན་པར་བྱ་བ་ཉིད་རྟག་པ་དག་ལས་ལྡོག་པའི་ཕྱིར་མི་རྟག་པ་ཉིད་
གོ་བར་བྱེད་པའི་རྟགས་ཉིད་ཡིན་ནམ། ཅི་སྟེ་མཉན་བྱ་ཉིད་ཉན་པའི་ཤེས་པས་རྟོགས་
པའི་དོན་བྱེད་པ་ཙམ་ཞིག་ཡིན་ནམ་གལ་ཏེ་དེ་ལྟ་ཡིན་ན་ནི་གོ་བར་བྱེད་པ་ཉིད་ཡིན་
ནོ། འོན་ཀྱང་དེ་ནི་ཐུན་མོང་བ་ཉིད་ཡིན་ནོ། ཡོད་པ་ཙམ་ནི་ཐམས་ཅད་ལ་ཡོད་པའི་
ཕྱིར་རོ། ཅི་སྟེ་ཉན་པའི་ཤེས་པ་སྐྱེད་པ་ཉིད་མཉན་བྱ་ཡིན་ན། དེ་ནི་ཐུན་མོང་མ་ཡིན་
པ་ཡིན་ན་གོ་བར་བྱེད་པ་ཡིན་པ་ནི་མི་འགྱུར་རོ། དེ་ནི་སྒྲ་ཉིད་ལ་བརྟེན་ནས་གནོད་
-105

པ་བྱེད་པའི་སྒྲ་ལ་ཁྱབ་པ་སྒྲུབ་པར་བྱ་བ་ཡིན་ན་ཚད་མ་གང་གིས་སྒྲ་ལ་མི་རྟག་པའི་
བ་པ་སྒྲུབ་པ་དེ་ཉིད་ཀྱིས་སྒྲ་མི་རྟག་པར་གྲུབ་པའི་ཕྱིར། མཉན་བྱ་ཉིད་ཀྱིས་ཅི་ཞིག་
བྱ། འདི་ནི་ཐུན་མོང་མིན་པ་ཐམས་ཅད་གོ་བར་བྱེད་པ་སྤངས་པ་ཡིན་ནོ། ཞེས་
གསུངས་པའི་ཕྱིར།: དང་པོར་མཉན་བྱ་ལ་མི་རྟག་པའི་ཁྱབ་པ་ངེས་པའི་རྒོལ་བའི་ངོར་
མཉན་བྱ་སྒྲ་མི་རྟག་པར་སྒྲུབ་པའི་ཐུན་མོང་མིན་པའི་མ་ངེས་པའི་གཏན་ཚིགས་མིན་
ཏེ། དེའི་ངོར་མཉན་བྱ་སྒྲ་དང་མི་རྟག་པ་གཉིས་ཀ་ལ་ཐུན་མོང་དུ་ཡོད་པའི་ཕྱིར། དང་
པོར་མཉན་བྱའི་རྟགས་ཀྱིས་སྒྲ་མི་རྟག་པར་སྒྲུབ་པའི་ཕྱོགས་ཆོས་ངེས་པའི་རྒོལ་བའི་
ངོར། མཉན་བྱ་དེ་སྒྲུབ་ཀྱི་ཐུན་མོང་མིན་པའི་མ་ངེས་པའི་གཏན་ཚིགས་ཡིན་ཏེ། དེའི་
ངོར་མཉན་བྱ་སྒྲ་དང་མི་རྟག་པ་གཉིས་ཀྱི་ནང་ནས་སྒྲའི་ཐུན་མོང་མིན་པའི་ཆོས་ཡིན་
པའི་ཕྱིར་ཏེ། རྒོལ་བ་དེས་མཉན་བྱ་མི་རྟག་པར་ངེས་ན་དེས་སྒྲ་མི་རྟག་པར་ངེས་
དགོས་པའི་ཕྱིར་ཏེ། རྒོལ་བ་དེས་སྒྲ་དང་མཉན་བྱ་གཉིས་ལ་མི་རྟག་པར་ངེས་དཀའ་
སླའི་ཁྱད་པར་ཅུང་ཟད་ཀྱང་མེད་པའི་ཕྱིར་ཏེ། དེས་མཉན་བྱ་ལ་མི་རྟག་པས་ཁྱབ་པ་
ངེས་པའི་སྔ་རོལ་ཏུ་སྒྲ་དང་མཉན་བྱ་གཉིས་དོན་གཅིག་མིང་གི་རྣམ་གྲངས་སུ་སྒྲ་དང་
སྒྲ་མིན་ལས་ལོག་པ་བཞིན་དུ་ངེས་པའི་ཕྱིར། གཞན་ཡང་། མཉན་བྱ་ལ་མི་རྟག་པའི་
ཁྱབ་པ་ངེས་ན།སྒྲ་ལ་མི་རྟག་པའི་ཁྱབ་པ་ངེས་དགོས་པར་ཐལ། མཉན་བྱ་སྒྲ་མི་རྟག་
པར་སྒྲུབ་པའི་རྗེས་ཁྱབ་མ་ཡིན་པའི་ཕྱིར། རྟགས་ཁས། འདོད་ན། མཉན་བྱ་དོན་
བྱེད་ནུས་པར་རྟོགས་ན། སྒྲ་དེ་ལྟར་རྟོགས་དགོས་པར་ཐལ། འདོད་པའི་ཕྱིར། འདོད་
ན། མཉན་བྱ་ཉན་ཤེས་སྐྱེད་པར་རྟོགས་ན་སྒྲས་དེ་ལྟར་སྐྱེད་པར་རྟོགས་དགོས་པར་
ཐལ། འདོད་པའི་ཕྱིར། འདོད་ན། མཉན་བྱ་ཉན་ཤེས་ཀྱི་ཡུལ་དུ་རྟོགས་ན། སྒྲ་ཉན་
ཤེས་ཀྱི་ཡུལ་དུ་རྟོགས་དགོས་པར་ཐལ། འདོད་པའི་ཕྱིར། འདོད་ན། མཉན་བྱ་
རྟོགས་ན་སྒྲ་རྟོགས་དགོས་པར་ཐལ། འདོད་པའི་ཕྱིར། འདོད་ན།· མཉན་བྱ་སྒྲའི་
~106~

མཚན་ཉིད་མ་ཡིན་པར་ཐལ་ལོ། གཞན་ཡང་། མཉན་བྱ་སྒྲ་རྟག་པར་སྒྲུབ་པའི་མི་
མཐུན་ཕྱོགས་ལ་གཏན་མེད་ཀྱི་ཐུན་མོང་མ་ཡིན་པའི་མ་ངེས་པའི་གཏན་ཚིགས། གཞལ་
བྱ་སྒྲ་རྟག་པར་སྒྲུབ་པའི་མི་མཐུན་ཕྱོགས་ལ་ཁྱབ་བྱེད་དུ་འཇུག་པའི་ཐུན་མོང་གི་མ་
ངེས་པའི་གཏན་ཚིགས། ·བྱས་པ་སྒྲ་རྟག་པར་སྒྲུབ་པའི་མི་མཐུན་ཕྱོགས་ལ་ཁྱབ་
བྱེད་དུ་འཇུག་པའི་འགལ་རྟགས། རེག་བྱ་ཅན་མ་ཡིན་པ་དེ་སྒྲ་རྟག་པར་སྒྲུབ་པའི་
མཐུན་ཕྱོགས་ལ་རྣམ་གཉིས་སུ་འཇུག་པའི་ཐུན་མོང་གི་མ་ངེས་པའི་གཏན་ཚིགས་
ཡིན་པར་ཐལ། དེ་ལྟར་དུ་གསུངས་པའི་ཕྱིར། མ་ཁྱབ་ན། གཉན་བྱ་སྒྲ་མི་རྟག་པར་
སྒྲུབ་པའི་ཐུན་མོང་མིན་པའི་མ་ངེས་པའི་གཏན་ཚིགས་ཡིན་པ་འབུད། འདོད་མི་ནུས་
ཏེ། རིགས་པ་དུ་མས་གནོད་པའི་ཕྱིར། གཞན་དག་ན་རེ། རྗེས་ཁྱབ་ཀྱི་མཚན་ཉིད་
དེ་རྣམས་མི་འཐད་པར་ཐལ། རྟག་པའི་མཚན་ཉིད་ཡིན་ན། སྒྲ་རྟག་པར་སྒྲུབ་པའི་
རྗེས་ཁྱབ་ཡིན་དགོས་པའི་ཕྱིར་རོ་ཞེས་ཟེར་ཞིང་། སྒྲ་བྱས་པར་ཚད་མས་མ་ངེས་
པའི་རྒོལ་བས་སྒྲ་ཆོས་ཅན། མི་རྟག་སྟེ། བྱས་པའི་ཕྱིར། ཞེས་བཀོད་པ་དང་། སྒྲ་
ཆོས་ཅན། མི་རྟག་སྟེ། བྱས་པ་ཡོད་པའི་ཕྱིར། ཞེས་བཀོད་པའི་ཚེ། བྱས་པ་སྒྲ་མི་
རྟག་པར་སྒྲུབ་པའི་རྟགས་ཡང་དག་མིན་ནོ་ཞེས་ཟེར། འདི་ནི་མི་རིགས་པ་ཁོ་ན་ཡིན་
ཏེ། ནམ་མཁའ་ཆོས་ཅན། རྟག་པ་ཡིན་ཏེ། མི་འཇིག་པའི་ཆོས་ཡོད་པའི་ཕྱིར། ཞེས་
! བཀོད་པའི་ཚེ་རྟག་པའི་མཚན་ཉིད་མེད་པར་ཐལ། དེའི་ཚེ་མི་འཇིག་པའི་ཆོས་རྟག་
པའི་མཚན་ཉིད་མ་ཡིན་པའི་ཕྱིར། ་རྟགས་སོང་། སྒྲ་ཆོས་ཅན། མི་རྟག་སྟེ། བྱས་པ་
ཡོད་པའི་ཕྱིར།: ཞེས་བཀོད་པའི་ཚེ་བྱས་པ་སྒྲ་མི་རྟག་པར་སྒྲུབ་པའི་རྗེས་ཁྱབ་ཡིན་
པར་ཐལ། སྒྲ་ཆོས་ཅན། རྟག་པ་ཡིན་ཏེ། མི་འཇིག་པའི་ཆོས་ཡོད་པའི་ཕྱིར། ཞེས་
བཀོད་པའི་ཚེ། མི་འཇིག་པའི་ཆོས་དེ་སྒྲ་རྟག་པར་སྒྲུབ་པའི་རྗེས་ཁྱབ་ཡིན་པའི་
ཕྱིར། མ་གྲུབ་ན་སྒྲིག །དེ་ལྟར་བཀོད་པའི་ཚེ་མི་འཇིག་པའི་ཆོས་ཆོས་ཅན། དེར་
107.~

ཐལ། རྟག་པའི་མཚན་ཉིད་ཡིན་པའི་ཕྱིར། འཁོར་གསུམ། ་གལ་ཏེ་མི་འཇིག་པའི་
ཆོས་རྟག་པའི་མཚན་ཉིད་མིན། སྐད་ཅིག་མ་མིན་པའི་ཆོས་རྟག་པའི་མཚན་ཉིད་
ཡིན་ཞེས། ཕོངས་པར་གྱུར་རྣམས་ལས་རྣམས་ཅི་ཡང་དྲན། །སྡིག་ཅན་རྣམས་ནི་
འཚོ་བ་ངན་གྱིས་འཚོ། ཞེས་གསུངས་པ་ལྟར་བྱེད་ན་ཡང་། སྒྲ་ཆོས་ཅན། རྟག་སྟེ།
སྐད་ཅིག་མ་མིན་པའི་ཆོས་ཡོད་པའི་ཕྱིར། ཞེས་སོགས་འདོན་པ་བསྒྱུར་ནས་འཁོར་
གསུམ་བྱའོ། གཞན་ཡང་།ནམ་མཁའ་རྟག་པར་སྒྲུབ་པའི་ཚུལ་གསུམ་ཚད་མས་མ་
ངེས་པའི་གང་ཟག་གིས། ནམ་མཁའ་ཆོས་ཅན།རྟག་པ་ཡིན་ཏེ།མི་འཇིག་པའི་ཆོས་
ཡིན་པའི་ཕྱིར། ཞེས་བཀོད་པའི་ཚེ་མི་འཇིག་པའི་ཆོས་དེ་སྒྲུབ་ཀྱི་རྟགས་ཡང་དག་
ཡིན་པར་ཐལ། དེའི་ཚེ་དེ་སྒྲུབ་ཀྱི་ཁྱབ་པའི་ཚུལ་གཉིས་ཡིན་པའི་ཕྱིར། རྟགས་ཁས།
འདོད་ན་སྒྲིག །སྒྲ་མི་རྟག་པར་སྒྲུབ་པའི་ཚུལ་གསུམ་ཚད་མས་མ་ངེས་པའི་གང་ཟག་
གིས། སྒྲ་ཆོས་ཅན། མི་རྟག་སྟེ། བྱས་པའི་ཕྱིར། ཞེས་བཀོད་པའི་ཚེ།དེ་དེ་སྒྲུབ་ཀྱི་
རྟགས་ཡང་དག་ཡིན་པར་ཐལ། འདོད་པའི་ཕྱིར། འདོད་ན་སྒྲིག །སྒྲ་བྱས་པར་ཚད་
མས་མ་གྲུབ་པའི་གང་ཟག་གིས་དེ་ལྟར་བཀོད་པའི་ཚེ། བྱས་པ་དེ་སྒྲུབ་ཀྱི་རྟགས་ཡང་
དག་ཡིན་པར་ཐལ།འདོད་པའི་ཕྱིར། འཁོར་གསུམ། གཞན་ཡང་། བརྗོད་པར་བྱ་བ་
མང་སྟེ་དགོས་པ་མེད་ཅིང་། རྟོགས་པར་སླ་བའི་དོན་གྱིས་བཞག་གོ། སྒྲ་ཆོས་ཅན།
རྟག་པ་ཡོད་དེ། ཚད་མས་དམིགས་པའི་ཕྱིར། ཞེས་བཀོད་པའི་ཚེ་ཚད་མས་
དམིགས་པ་དེ་སྒྲ་རྟག་པ་ཡོད་པར་སྒྲུབ་པའི་ཚུལ་གསུམ་ཡིན་པར་ཐལ། སྒྲ་ཆོས་
ཅན། རྟག་སྟེ། མི་འཇིག་པའི་ཆོས་ཡིན་པའི་ཕྱིར། ཞེས་བཀོད་པའི་ཚེ། དེ་དེ་སྒྲུབ་ཀྱི་
ཁྱབ་པའི་ཚུལ་གཉིས་ཡིན་པའི་ཕྱིར། རྟགས་ཁས། འདོད་ན། དེ་ལྟར་བཀོད་པའི་ཚེ་
ཚད་མས་དམིགས་པ་ཆོས་ཅན། དེ་སྒྲུབ་ཀྱི་རྟགས་ཡང་དག་ཡིན་པར་ཐལ། དེ་སྒྲུབ་
ཀྱི་ཚུལ་གསུམ་ཡིན་པའི་ཕྱིར། འདོད་ན། སྒྲ་རྟག་པ་ཡོད་པར་ཐལ་ལོ། གཞན་དག་
~108~*

ན་རེ། བྱས་པ་སྒྲ་མི་རྟག་པར་སྒྲུབ་པའི་མཐུན་ཕྱོགས་ཁོ་ན་ལ་ཡོད་ངེས་སུ་རྟོགས་
པའི་སྔ་རོལ་ཏུ་རྟག་པ་བྱས་སྟོང་དུ་རྟོགས་པ་འགྲོ་མི་དགོས་པར་ཐལ། རྟག་པ་བྱས་
སྟོང་དུ་རྟོགས་ན་བྱས་པ་རྟག་སྟོང་དུ་རྟོགས་དགོས་པའི་ཕྱིར་ཞེ་ན། དོན་བྱེད་ནུས་
སྟོང་ཆོས་ཅན། བྱས་པ་རྟག་སྟོང་དུ་སྒྲུབ་པའི་རྟགས་ཡང་དག་ཡིན་པར་ཐལ། རྟག་པ་
བྱས་སྟོང་དུ་སྒྲུབ་པའི་རྟགས་ཡང་དག་ཡིན་པའི་ཕྱིར། ཁྱབ་པ་ཁས། འདོད་མི་ནུས་
ཏེ། བྱས་པ་དོན་བྱེད་ནུས་སྟོང་མ་ཡིན་པའི་ཕྱིར། ཁ་ཅིག །རྟག་ན་མ་བྱས་པས་ཁྱབ་
པ་ངེས་ན་བྱས་རྟགས་ཀྱིས་སྒྲ་མི་རྟག་པར་སྒྲུབ་པའི་ལྡོག་ཁྱབ་ངེས་པས་ཁྱབ་པར་
འདོད་པ་དང་། རྟག་ན་མ་བྱས་པས་ཁྱབ། དཔེར་ན་ནམ་མཁའ་བཞིན། ཞེས་པའི་
ངག་གིས་བྱས་རྟགས་ཀྱིས་སྒྲ་མི་རྟག་པར་སྒྲུབ་པའི་ལྡོག་ཁྱབ་བརྗོད་པར་འདོད་པ་
ནི་མི་རིགས་ཏེ། མི་མཐུན་ཕྱོགས་ལ་སྐབས་ཀྱི་ཕྱི་རྒོལ་གྱིས་མ་མཐོང་ཙམ་གྱིས་མི་
མཐུན་ཕྱོགས་ལ་མེད་ངེས་ཀྱི་ལྡོག་ཁྱབ་གྲུབ་པར་ཐལ་བ་དང་། སྒྲ་ནི་བྱས་ཞེས་པའི་
ངག་དོན་མེད་དུ་ཐལ་བའི་སྐྱོན་ཡོད་པའི་ཕྱིར། ཁ་ཅིག་ན་རེ། མི་རྟག་པ་དེ་སྒྲ་བྱས་
པར་སྒྲུབ་པའི་རྟགས་ཡང་དག་ཡིན་པར་ཐལ། རྟག་པ་ནམ་མཁའ་མ་བྱས་པར་སྒྲུབ་
པའི་རྟགས་ཡང་དག་ཡིན་པའི་ཕྱིར། རྟགས་ཁས། འདོད་ན། མི་རྟག་པ་དང་བྱས་པ་
གཉིས་ལ་ངེས་དཀའ་སླའི་ཁྱད་པར་མེད་པར་ཐལ། འདོད་པའི་ཕྱིར་ཞེ་ན། མི་རྟག་པ་
དང་བྱས་པ་གཉིས་ལ་ངེས་དཀའ་སླའི་ཁྱད་པར་མེད་པར་ཐལ། མི་རྟག་པ་དེ་དུང་སྒྲ་
བྱས་པར་སྒྲུབ་པའི་རྟགས་ཡང་དག་ཡིན་པའི་ཕྱིར་ཏེ། དེ་དེ་སྒྲུབ་ཀྱི་ཕྱོགས་ཆོས་ཡིན་
པའི་ཕྱིར་ཏེ། དེ་དུང་སྒྲ་རྩོལ་བྱུང་དུ་སྒྲུབ་པའི་ཕྱོགས་ཆོས་ཡིན་པའི་ཕྱིར། གཞན་
ཡང་། རྟག་པ་བྱས་པ་མིན་པར་སྒྲུབ་པའི་རྟགས་ཡང་དག་མེད་པར་ཐལ། རྟག་པ་དེ་
ནམ་མཁའ་མ་བྱས་པར་སྒྲུབ་པའི་རྟགས་ཡང་དག་མ་ཡིན་པའི་ཕྱིར། རྟགས་ཁས།
འདོད་ན། རྟག་པར་ངེས་ན་མ་བྱས་པར་ངེས་པས་ཁྱབ་པ་ཡོད་པར་ཐལ། འདོད་པའི་
~109~

ཕྱིར། འདོད་མི་ནུས་ཏེ། ཐར་ལམ་གསལ་བྱེད་ལས། མི་འདྲ་སྟེ།རྟག་པར་ངེས་ན་མ་
བྱས་པར་ངེས་དགོས་ན། བྱས་པར་ངེས་ན་མི་རྟག་པར་ངེས་དགོས་པར་འདོད་ཀྱི།
རྟག་ན་མ་བྱས་པའི་ཁྱབ་པ་ངེས་ན། བྱས་ན་མི་རྟག་པའི་ཁྱབ་པ་ངེས་དགོས་པར་མི་
འདོད་དོ། ཞེས་གསུངས་པ་དང་འགལ་བའི་ཕྱིར། ཁ་ཅིག་ན་རེ། བྱས་པ་ཆོས་ཅན།
སྒྲས་ཁྱད་པར་དུ་བྱས་པར་ཐལ། སྒྲ་མི་རྟག་པར་སྒྲུབ་པའི་ཕྱོགས་ཆོས་ཡིན་པའི་
ཕྱིར།འདོད་ན།སྒྲ་ལས་གཞན་ལ་རྗེས་སུ་མི་འགྲོ་བར་ཐལ།འདོད་པའི་ཕྱིར་ཞེ་ན།
མ་ཁྱབ་སྟེ། རྣམ་གཅོད་ལ་གཞན་ལྡན་རྣམ་གཅོད་ཀྱིས་ཁྱབ་པ་མེད་པའི་ཕྱིར་ཏེ།རྣམ་
གཅོད་དེ་ལ་གཞན་ལྡན་རྣམ་གཅོད། མི་ལྡན་རྣམ་གཅོད། མི་སྲིད་རྣམ་གཅོད་གསུམ་
ཡོད་པའི་ཕྱིར་ཏེ། ངེས་བཟུང་ཁྱད་པར་གྱི་ཆོས་དང་དངོས་སུ་སྦྱར་བ།ཁྱད་པར་གྱི་
གཞི་དང་དངོས་སུ་སྦྱར་བ།བྱ་བའམ་ཡོན་ཏན་དང་དངོས་སུ་སྦྱར་བ་གསུམ་ཡོད་
པའི་དོན་གྱིས་དེ་ལྟར་འགྱུར་བའི་ཕྱིར། རྣམ་གཅོད་གསུམ་གྱི་དོན་གོ་བ་ལ་ངེས་
བཟུང་ཚིག་གིས་ཟིན་པར་སྦྱར་དགོས་པ་མིན་ཏེ། སྨྲ་བ་པོའི་བརྗོད་འདོད། ཉན་པ་
པོའི་ཤེས་འདོད། ཡུལ་དུས་ལ་སོགས་པའི་ཁྱད་པར། འཇིག་རྟེན་གྱི་གྲགས་པ་དོན་
མཐུན་ལ་བརྟེན་ནས་རྣམ་གཅོད་གསུམ་གྱི་དོན་གོ་བར་འགྱུར་བའི་ཕྱིར། དཔེར་ན་
ནག་པ་འཕོང་སྐྱེན། སྲིད་སྒྲུབ་འཕོང་སྐྱེན། མཚོ་སྐྱེས་ལ་སྔོན་པོ་སྲིད་ཅེས་པའི་ངག་
ལས་རྣམ་གཅོད་གསུམ་གྱི་དོན་གོ་བ་བཞིན་དུ། རྣམ་ངེས་ལས། ཆོས་ཅན་གྱིས་
ཁྱད་པར་དུ་བྱས་ན་གཞན་ལ་ཡོད་པར་འགལ་ལ། ཁྱད་པར་དུ་མི་བྱེད་ན་ཡང་རྗེས་
སུ་དཔག་པར་བྱ་བའི་ཆོས་མིན་ནོ་ཞེ་ན། མིན་ཏེ། མི་ལྡན་པ་རྣམ་པར་གཅོད་པས་
ཁྱད་པར་དུ་བྱས་པའི་ཕྱིར་ཏེ། ཆོས་ཀྱི་ཚིག་ཕྲད་ཐ་དད་པར། །བྱེད་པས་མི་ལྡན་
གཞན་ལྡན་དང་། ཞེས་པ་ནས་བཟུང་སྟེ། དེ་ཡི་ཁྱད་པར་ཅན་གྱི་ཆོས། རྗེས་འགྲོ་
མེད་པའི་སྐྱོན་རྟེན་མིན། ཞེས་བྱ་བ་ནི་བར་སྐབས་ཀྱི་ཚིགས་སུ་བཅད་པ་དག་གོ།
110

ཞེས་གཞུང་ཐུན་མོང་བ་རྣམས་དྲངས་སོ། ཁ་ཅིག །བྱས་པ་དེ་སྒྲ་ལ་རྗེས་སུ་མི་འགྲོ་
བར་ཐལ། རྗེས་ཁྱབ་ཀྱི་མཚན་ཉིད་ཀྱི་ཟུར་དུ། མཐུན་པའི་ཕྱོགས་ཉིད་ལ་ཡོད་པ་
ཞེས་ངེས་བཟུང་སྨོས་པའི་ཕྱིར་ཞེ་ན། མ་ཁྱབ་སྟེ།མཐུན་པའི་ཕྱོགས་ཉིད་ལ་ཡོད་པ་
དང་། ཞེས་སོགས་ཀྱིས་བྱས་པ་ཤེས་འདོད་ཆོས་ཅན་ལ་ཡོད་པ་སྡུད་པའི་ཕྱིར། རང་
ལ་དང་པོར་བུ་གཉིས་སྐྱེས་གྱུར་ཏེ། །ན་ར་དང་ནི་སྲེད་མེད་བུ་ཉིད་དོ། ཞེས་དྲང་
སྲོང་ནོར་ལྷས་སྨྲས་པའི་ཚེ། སྲེད་མེད་བུ་ཉིད་དོ་ཞེས་པའི་ངག་དེས། ན་ར་ནོར་ལྷའི་
བུ་ཡིན་པ་སྡད་ཀྱི་གཅོད་པ་མིན་པ་བཞིན་ནོ། དེ་སྐད་དུའང་། དེ་དང་མཚུངས་པ་
ཉིད་ལ་ཞེས་ངེས་པར་བཟུང་བའི་ཕྱིར། ཆོས་ཅན་ལ་མེད་པར་འགྱུར་རོ་ཞེ་ན། མིན་
ཏེ། གཞན་དགག་པའི་དོན་གྱི་ཕྱིར་རོ།: དེ་ལ་ཡོད་པར་གྲུབ་པ་སྡུད་པའི་དོན་གྱིས་
ངེས་པར་བཟུང་བས་ནི། གཞན་རྣམ་པར་གཅོད་པ་ཡིན་ཏེ། དཔེར་ན་དང་པོར་རང་
ལ་བུ་གཉིས་སྐྱེས་གྱུར་ཏེ། །ན་ར་དང་ནི་སྲེད་མེད་བུ་ཉིད་དོ། ཞེས་གསུངས་པའི་
ཕྱིར། ༈།གཉིས་པ་གཞུང་དོན་ནི། མི་མཐུན་ཕྱོགས་ལ་སྐབས་ཀྱི་ཕྱི་རྒོལ་གྱིས་མ་
མཐོང་ཙམ་གྱིས་རྟགས་མི་མཐུན་ཕྱོགས་ལ་མེད་ངེས་ཀྱི་ལྡོག་ཁྱབ་གྲུབ་ཅིང་། འདི་
ཉིད་སློབ་དཔོན་ཕྱོགས་ཀྱི་གླང་པོའི་བཞེད་པ་ཡིན་ནོ་ཞེ་ན།དེ་ལྟ་བུའི་ལོག་རྟོག་བཀག་
པའི་སྒོ་ནས་རྟགས་ཡང་དག་གི་མཚན་གཞི་ལ་མཚན་ཉིད་ངེས་བྱེད་ཀྱི་ཚད་མ་འཆད་
པར་བྱེད་པ་ལ་གཞུང་འདི་ཉིད་གསུངས་པ་ཡིན་ཏེ། རྣམ་ངེས་ལས། མི་དམིགས་པ་
r
ཐམས་ཅད་ནི་མེད་པ་རྟོགས་པར་བྱེད་པ་མིན་ནོ།དེ་ཕྱིར་གཅིག་ལོག་པས་གཞན་
ལྡོག་པར་འདོད་པས་ནི་དེ་གཉིས་རང་བཞིན་འབྲེལ་པ་འགའ་ཞིག་ཀྱང་འདོད་པར་བྱ་
དགོས་སོ། དེ་ལྟ་མིན་ན། གཏན་ཚིགས་གོ་བར་བྱེད་པ་མིན་པར་འགྱུར་རོ། ཞེས་
གསུངས་པའི་ཕྱིར་རོ། སློབ་དཔོན་ཕྱོགས་ཀྱི་གླང་པོ་ཆོས་ཅན། ཁྱབ་པའི་ཚུལ་
གཉིས་འགྲུབ་པ་འབྲེལ་པ་ལ་ལྟོས་པར་བཞེད་པར་རིགས་ཏེཕྱོགས་ཆོས་ཀྱི་མཚན་
111~

ཉིད་འཆད་པའི་ཟུར་དུ་ངེས་བཟུང་མཛད་པར་མ་ཟད། གཏན་ཚིགས་ཀྱི་ནི་ཚུལ་གཞན་
གཉིས་ལའང་ངེས་བརྗོད་མཛད་པའི་ཕྱིར།: གཏན་ཚིགས་ཀྱི་ནི་ཚུལ་གསུམ་ལའང་
ངེས་བརྗོད་མཛད་པ་ཆོས་ཅན། དགོས་པ་ཡོད་དེ། བྱས་པ་སྒྲ་མི་རྟག་པར་སྒྲུབ་པའི་
གཏན་ཚིགས་ལྟར་སྣང་གསུམ་པོ་གང་རུང་ཡིན་པ་བཅད་པའི་དགོས་པ་ཡོད་པའི་
ཕྱིར།ཇི་ལྟར་ན་ཕྱོགས་ཆོས་ཀྱི་མཚན་ཉིད་འཆད་པའི་ཟུར་དུ་ངེས་བརྗོད་མཛད་པ་
ཆོས་ཅན། དགོས་པ་ཡོད་དེ། བྱས་པ་སྒྲ་མི་རྟག་པར་སྒྲུབ་པའི་མ་གྲུབ་པའི་གཏན་
ཚིགས་ཡིན་པ་བསལ་བའི་དགོས་པ་ཡོད་པའི་ཕྱིར། བྱས་པ་ཆོས་ཅན། དེ་སྒྲུབ་ཀྱི་
མ་གྲུབ་པའི་གཏན་ཚིགས་མིན་ཏེ། དེ་སྒྲུབ་ཀྱི་ཕྱོགས་ཆོས་ཡིན་པའི་ཕྱིར། རྗེས་
ཁྱབ་ཀྱི་མཚན་ཉིད་འཆད་པའི་ཟུར་དུ་ངེས་བརྗོད་མཛད་པ་ཆོས་ཅན། དངོས་པ་ཡོད་
དེ།བྱས་པ་སྒྲ་མི་རྟག་པར་སྒྲུབ་པའི་འགལ་རྟགས་ཡིན་པ་བསལ་བའི་དགོས་པ་ཡོད་
པའི་ཕྱིར། བྱས་པ་ཆོས་ཅན།དེ་སྒྲུབ་ཀྱི་འགལ་རྟགས་མིན་ཏེ། དེ་སྒྲུབ་ཀྱི་རྗེས་ཁྱབ་
ཡིན་པའི་ཕྱིར།ལྡོག་ཁྱབ་ཀྱི་མཚན་ཉིད་འཆད་པའི་ཟུར་དུ་ངེས་བརྗོད་མཛད་པ་ཆོས་
ཅན། དགོས་པ་ཡོད་དེ། བྱས་པ་སྒྲ་མི་རྟག་པར་སྒྲུབ་པའི་མ་ངེས་པའི་གཏན་ཚིགས་
ཡིན་པ་བསལ་བའི་དགོས་པ་ཡོད་པའི་ཕྱིར། བྱས་པ་ཆོས་ཅན། དེ་སྒྲུབ་ཀྱི་མ་ངེས་
པའི་གཏན་ཚིགས་མིན་ཏེ། དེ་སྒྲུབ་ཀྱི་ལྡོག་ཁྱབ་ཡིན་པའི་ཕྱིར། ཚིག་གང་གིས་
ངེས་བརྗོད་མཛད་ན། རྗེས་དཔག་བྱ་དང་དེ་མཚུངས་ལ། །ཡོད་དང་མེད་ལ་མེད་
པར་ནི། །ངེས་པ་ཞེས་སོགས་རྩ་འགྲེལ་གྱིས་མཚན་ཉིད་ལ་ངེས་བརྗོད་མཛད། ལྷག་
༣
ལྡན་ལ་ཡང་ལྟ་བུར་རམ། ཞེས་པ་དང་། དེའི་འགྲེལ་པར། གང་ཞིག་གཉིས་ཀ་ལ་
ཡང་རབ་ཏུ་གྲུབ་པ་ནི་སྒྲུབ་པའོ།. ཞེས་སོགས་ཀྱིས་ཀྱང་མཚན་ཉིད་ལ་ངེས་བརྗོད་
མཛད་དེ། རྣམ་ངེས་ལས། འབྲེལ་པ་མེད་པར་ནི་རྗེས་སུ་འགྲོ་བ་དང་ལྡོག་པ་ངེས་པ་
མེད་དེ། དེས་ན་དེ་ཉིད་སྟོན་པར་མཛད་པ་ན། གཉིས་ཀ་ལ་རབ་ཏུ་གྲུབ་པ་ནི་སྒྲུབ་པ་
112~

ཡིན་ནོ། ཞེས་ངེས་པ་བཤད་པ་ཡིན་ནོ། དེ་ལ་རྗེས་སུ་འགྲོ་བ་ངེས་པས་ནི་འགལ་བ་
དང་དེའི་ཕྱོགས་དང་མཐུན་པ་རྣམས་བསལ་བ་ཡིན་ནོ། ལྡོག་པ་ངེས་པས་ནི་མ་ངེས་
པའོ། གཉིས་ཀ་ལ་ཞེས་བྱ་བས་ནི་གཅིག་ལ་གྲུབ་པ་འགོག་པའོ།རབ་ཏུ་གྲུབ་པ་
ཞེས་བྱ་བས་ནི་མཐུན་པའི་ཕྱོགས་དང༌། མི་མཐུན་པའི་ཕྱོགས་དག་ལ་ཐེ་ཚོམ་ཟ་
བའི་ལྷག་མ་དང་ལྡན་པ་དང་། ཐུན་མོང་མིན་པ་དག་གོ།ཞེས་གསུངས་པའི་ཕྱིར། དེ་
རྣམས་ཀྱི་དོན་ནི། སློབ་དཔོན་ཕྱོགས་ཀྱི་གླང་པོ་ཆོས་ཅན། ཁྱབ་པའི་ཚུལ་གཉིས་
འགྲུབ་པ་འབྲེལ་བ་ལ་ལྟོས་པར་བཞེད་རིགས་ཏེ། སྒྲ་མི་རྟག་པར་སྒྲུབ་པའི་གཞན་དོན་
སྐབས་ཀྱི་རྟགས་ཡང་དག་ཡིན་ན། དེ་སྒྲུབ་ཀྱི་ཚུལ་གསུམ་དེ་སྒྲུབ་ཀྱི་རྒོལ་ཕྱི་རྒོལ་
གཉིས་ཀས་གྲུབ་པ་དགོས་སོ་ཞེས་ངེས་བརྗོད་མཛད་པའི་ཕྱིར།དེ་ལྟར་ངེས་བརྗོད་
མཛད་པ་ཆོས་ཅན། དགོས་པ་ཡོད་དེ། བྱས་པ་སྒྲ་མི་རྟག་པར་སྒྲུབ་པའི་གཏན་
ཚིགས་ལྟར་སྣང་ཡིན་པ་བཅད་པའི་དགོས་པ་ཡོད་པའི་ཕྱིར། རྗེས་ཁྱབ་ཚད་མས་
གྲུབ་པ་དགོས་སོ་ཞེས་ངེས་བརྗོད་མཛད་པ་ཆོས་ཅན། དགོས་པ་ཡོད་དེ། བྱས་པ་
སྒྲ་མི་རྟག་པར་སྒྲུབ་པའི་འགལ་བའི་གཏན་ཚིགས་དང་། :འགལ་བ་ལྷག་ལྡན་གྱི་མ་
ངེས་པའི་གཏན་ཚིགས་ཡིན་པ་བཅད་པའི་དགོས་པ་ཡོད་པའི་ཕྱིར།·ལྡོག་ཁྱབ་ཚད་
མས་གྲུབ་པ་དགོས་སོ་ཞེས་ངེས་བརྗོད་མཛད་པ་ཆོས་ཅན། དགོས་པ་ཡོད་དེ། བྱས་
པ་སྒྲ་མི་རྟག་པར་སྒྲུབ་པའི་དངོས་ཀྱི་མ་ངེས་པའི་གཏན་ཚིགས་དང་། ཡང་དག་ལྷག་
ལྡན་གྱི་མ་ངེས་པའི་གཏན་ཚིགས་དང་། ཐུན་མོང་མ་ཡིན་པའི་མ་ངེས་པའི་གཏན་
ཚིགས་ཡིན་པ་བཅད་པའི་དགོས་པ་ཡོད་པའི་ཕྱིར། གཉིས་ཀ་ལ་ཞེས་སྨོས་པ་ཆོས་
ཅན།དགོས་པ་ཡོད་དེ། སྒྲ་མི་རྟག་པར་སྒྲུབ་པའི་ཚུལ་གསུམ་ཚད་མས་མ་གྲུབ་པའི་
གང་ཟག་གི་ངོར། — སྒྲ་མི་རྟག་པར་སྒྲུབ་པའི་ཚུལ་གསུམ་ཚད་མས་གྲུབ་པའི་གང་ཟག་
གིས། སྒྲ་ཆོས་ཅན། མི་རྟག་སྟེ། བྱས་པའི་ཕྱིར་ཞེས་བཀོད་པའི་ཚེ། བྱས་པ་དེ་དེ་
113

སྒྲུབ་ཀྱི་ཚུལ་གསུམ་ཚད་མས་མ་གྲུབ་པའི་གང་ཟག་གི་ངོར། དེ་སྒྲུབ་ཀྱི་རྟགས་ཡང་
དག་ཡིན་པ་བཅད་པའི་དགོས་པ་ཡོད་པའི་ཕྱིར། རབ་ཏུ་གྲུབ་པ་ཞེས་སྨོས་པ་ཆོས་
ཅན། དགོས་པ་ཡོད་དེ། རྗེས་སུ་འགྲོ་ལྡོག་གི་ཁྱབ་པ་ལ་ཐེ་ཚོམ་ཟ་བའི་གང་ཟག་གི་
ངོར་དེ་གྲུབ་པ་བཅད་པའི་དགོས་པ་ཡོད་པའི་ཕྱིར། འདིར་ངེས་བརྗོད་མཛད་པའི་
གཞུང་ལ།·ཀུན་ལས་བཏུས་རྩ་འགྲེལ་གྱི་གཞུང་གིས་ཁྱབ་པར་འདོད་པ་དང་། རྗེས་
དཔག་བྱ་དང་དེ་མཚུངས་ལ། · ཞེས་སོགས་ངེས་བརྗོད་མཛད་པའི་གཞུང་མིན་པར་
འདོད་པ་མི་འཐད་དེ། ཤཱཀྱ་བློའི་འགྲེལ་བཤད་ལས། གང་གི་ཕྱིར་དེ་ལྟ་ཡིན་པའི་རྒྱུ་
དེས་ན། གཏན་ཚིགས་ཀྱི་ཚུལ་ཕྱོགས་ཆོས་དང་རྗེས་སུ་འགྲོ་བ་དང་ལྡོག་པ་གསུམ་
ལའང་། སློབ་དཔོན་གྱི་ཚད་མ་ཀུན་ལས་བཏུས་པ་ལ་སོགས་པ་ལས། གཉིས་ཀ་ལ་
ཡང་རབ་ཏུ་གྲུབ་པ་ནི་སྒྲུབ་པ་ཡིན་ནོ། ཞེས་བྱ་བ་ལ་སོགས་པས་ངེས་པ་བརྗོད་པར་
མཛད་པ་ཡིན་ནོ། ཞེས་གསུངས་པའི་ཕྱིར་རོ། ཁ་ཅིག་ན་རེ། སློབ་དཔོན་ཕྱོགས་ཀྱི་
གླང་པོས་ངེས་བརྗོད་མཛད་པ་ཆོས་ཅན། ་དགོས་པ་ཡོད་དེ། གཏན་ཚིགས་ལྟར་
སྣང་གསུམ་རྟགས་ཡང་དག་ཡིན་པ་བཅད་པའི་དགོས་པ་ཡོད་པའི་ཕྱིར་ཞེས་ཟེར་བ་
མི་འཐད་དེ། དེ་ལྟ་བུའི་སྦྱོར་བ་གཞུང་དེའི་དོན་སྦྱོར་རྣམ་དག་མ་ཡིན་པའི་ཕྱིར་ཏེ།
སྒྲ་མི་རྟག་པར་སྒྲུབ་པའི་ཚུལ་གསུམ་པོ་དེ།དེ་སྒྲུབ་ཀྱི་གཏན་ཚིགས་ལྟར་སྣང་གསུམ་
པོ་དེའི་སྟེང་དུ། དེ་སྒྲུབ་ཀྱི་རྟགས་ཡང་དག་འགོག་པར་བྱེད་པའི་རྟགས་ཡང་དག་མ་
ཡིན་པའི་ཕྱིར། གལ་ཏེ་མ་གྲུབ་ན། བྱས་པ་དེ་འདུས་མ་བྱས་ཀྱི་ནམ་མཁའི་སྟེང་དུ་
བུམ་པ་འགོག་པའི་རྟགས་ཡང་དག་ཡིན་ནོ། ཞེས་སྨྲ་བར་བྱའོ། དེ་ལ་ཁོ་ན་རེ། བྱས་
པ་ཆོས་ཅན། དེ་ལྟར་མིན་པར་ཐལ། ཁྱོད་ཀྱི་རྟགས་ཀྱིས་དེ་སྒྲུབ་ཀྱི་ཕྱོགས་ཆོས་མ་
གྲུབ།་ཁྱབ་པ་མ་ངེས་པའི་ཕྱིར་ཞེ་ན། སྒྲ་མི་རྟག་པར་སྒྲུབ་པའི་ཚུལ་གསུམ་པོ་ཆོས་
ཅན། སྒྲ་མི་རྟག་པར་སྒྲུབ་པའི་གཏན་ཚིགས་ལྟར་སྣང་གསུམ་པོ་དེའི་སྟེང་དུ་སྒྲ་མི་
~114~...

རྟག་པར་སྒྲུབ་པའི་རྟགས་ཡང་དག་མིན་པར་ཐལ། ཁྱོད་ཀྱི་རྟགས་ཀྱིས་དེ་སྒྲུབ་ཀྱི་
ཕྱོགས་ཆོས་མ་གྲུབ། ཁྱབ་པ་མ་ངེས་པའི་ཕྱིར། འཁོར་གསུམ། གཞན་ཡང་། མིག་
ཤེས་ཀྱི་གཟུང་བྱ་ཆོས་ཅན། སྒྲ་མི་རྟག་པར་སྒྲུབ་པའི་ཕྱོགས་ཆོས་མ་ཡིན་ཏེ། སྒྲའི་
སྟེང་དུ་འགོད་ཚུལ་དང་མཐུན་པར་ཡོད་པའི་ཕྱིར། ཞེས་པའི་སྦྱོར་བ་དེ་རྗེས་སུ་དཔག་
པར་བྱ་བ་ལ་ཡོད་པ་ཉིད་དུ་ངེས་པ་ཞེས་པའི་དོན་སྦྱོར་རྣམ་དག་ཡིན་པར་ཐལ། སྔར་
གྱི་སྦྱོར་བ་དེ་འདིའི་སྦྱོར་བ་རྣམ་དག་ཡིན་པའི་ཕྱིར། རྟགས་ཁས་སོ། ་འདོད་ན།
མི་
མིག་ཤེས་ཀྱི་གཟུང་བྱ་དེ་སྒྲའི་སྟེང་དུ་འགོད་ཚུལ་དང་མཐུན་པར་ཡོད་པར་ཐལ་ལོ།
རྣམ་འགྲེལ་ངེས་ཀྱི་རྣམ་བཤད་གཉིས་ལས། འགལ་མ་ངེས་མ་གྲུབ་པའི་གཏན་ཚིགས་
གསུམ་པོ་རྟགས་ཡང་དག་ཡིན་པ་ལྡོག་པའི་ཕྱིར་དུ། ཚུལ་གསུམ་གྱི་མཚན་ཉིད་དུ་
ངེས་པ་སྨོས་པར་འདོད་པ་ནི་རྣམ་པར་འཁྱམས་ཏེ། དེ་ལྟ་ན་བྱས་པ་འདུས་མ་བྱས་
ཀྱི་ནམ་མཁའི་སྟེང་དུ་བུམ་པ་འགོག་པའི་རྟགས་ཡང་དག་ཏུ་ཁས་བླངས་པ་ལ་ཉེས་
པ་མེད་པར་འགྱུར་རོ། ཞེས་སོགས་རྒྱས་པར་གསུངས་སོ། རྒྱུ་མཚན་ཡང་དག་
ལྟར་སྣང་ལ། །བརྟེན་ནས་བླང་དོར་བྱས་པ་ཡི།།བདེ་སྡུག་སྣ་ཚོགས་ཐོབ་པའི་དོན། །
རབ་བྱེད་འདི་ནི་གསལ་སྣང་བས། །ཡིད་ལ་དགའ་དང་གདུང་བ་སྐྱེད། །དེ་ཕྱིར་
གསལ་བྱེད་མེ་ལོང་ཡིན། །འདི་ཡི་དགེ་བས་འགྲོ་བ་ཀུན། །དྲི་མེད་རིགས་པའི་འོད་
དཔུང་གིས། །རྨོངས་པའི་མུན་པ་མ་ལུས་བསལ། །ལྟ་ངན་ཚང་ཚིང་མ་ལུས་བསྲེག །
ཐུབ་བསྟན་པད་ཚལ་རྒྱས་བྱེད་ཤོག །རང་གཞན་གྱི་སྡེ་པ་ཁ་ཅིག །གཏན་ཚིགས་
མི་མཐུན་ཕྱོགས་ལ་སྐབས་ཀྱི་ཕྱི་རྒོལ་གྱིས་མ་མཐོང་ཙམ་གྱིས་རྟགས་མི་མཐུན་
ཕྱོགས་ལ་མེད་ངེས་ཀྱི་ལྡོག་ཁྱབ་གྲུབ་ཅིང་། འདི་ཉིད་སློབ་དཔོན་ཕྱོགས་ཀྱི་གླང་པོའི་
དགོངས་པ་ཡིན་ཞེས་ཟེར། མི་རིགས་ཏེ། གནོད་བྱེད་དུ་མ་ཡོད་པའི་ཕྱིར་ཏེ། སློབ་
དཔོན་གྱི་བརྗོད་པ་འཁྲུལ་བར་ཐལ་བ་དང༌། མངོན་སུམ་གྱིས་གནོད་པ་བསྟན་པ་
~115-

དང་། ཁས་བླང་ནང་འགལ་བསྟན་པ་སོགས་ཀྱིས་གནོད་པའི་ཕྱིར། འོ་ན། སློབ་
དཔོན་གྱི་ལུང་དོན་གང་དང་འགལ་ཞེ་ན། དང་པོ་རིགས་སྒོའི་ངག་ཉམས་པར་ཐལ་
བ་ནི། འཁྲུལ་པ་ཅན་གྱི་གཉེན་པོར་ནི། ཞེས་སོགས་གསུངས་ཏེ།ཤེས་བྱ་ཆོས་ཅན།
མ་ངེས་པའི་རྟགས་ལ་ལྡོག་ཁྱབ་གྲུབ་པར་ཐལ། ཕྱོགས་སྔ་མ་རིགས་པའི་ཕྱིར། འདོད་
ན། བྱས་པ་སྒྲ་མི་རྟག་པར་སྒྲུབ་པའི་མ་ངེས་པའི་གཏན་ཚིགས་ཡིན་པ་བཅད་པའི་
ཕྱིར་དུ། བྱས་རྟགས་ཀྱིས་སྒྲ་མི་རྟག་པར་སྒྲུབ་པའི་ཆོས་མི་མཐུན་སྦྱོར་གྱི་སྒྲུབ་ངག་
ཡང་དག་སྨོས་པ་མི་རིགས་པར་ཐལ། འདོད་པའི་ཕྱིར། འདོད་མི་ནུས་ཏེ། རིགས་
སྒོ་ལས་རེ་ཞིག་འགལ་བ་དང་མ་ངེས་པའི་གཉེན་པོར་གཉིས་ཀ་བརྗོད་པ་གང་ཡིན་
པ་འདི་ནི་རིགས་སོ། ཞེས་གསུངས་པའི་དོན་དང་འགལ་ལོ། གལ་ཏེ་བྱས་རྟགས་
ཀྱིས་དེ་སྒྲུབ་ཀྱི་ཆོས་མི་མཐུན་སྦྱོར་གྱི་སྒྲུབ་ངག་སྨོས་པ་ཆོས་ཅན། དགོས་པ་ཡོད་
དེ། བྱས་པ་དེ་སྒྲུབ་གྱི་མི་མཐུན་ཕྱོགས་ལ་མ་མཐོང་བ་ཙམ་དེ་གོ་བའི་དགོས་པ་ཡོད་
པའི་ཕྱིར་ཞེ་ན། དེའི་རྟགས་ཀྱིས་དེ་སྒྲུབ་ཀྱི་ཆོས་མི་མཐུན་སྦྱོར་གྱི་སྒྲུབ་ངག་ཡང་
དག་ཆོས་ཅན། བྱས་པ་དེ་སྒྲུབ་ཀྱི་མི་མཐུན་ཕྱོགས་ལ་མ་མཐོང་ཙམ་དེ་རྟོགས་པའི་
དོན་དུ་ཁྱོད་སྨོས་མི་དགོས་པར་ཐལ། ཁྱོད་མ་སྨོས་ཀྱང་རྟོགས་པར་ནུས་པའི་ཕྱིར།་
ཁོ་ན་རེ། དེའི་རྟགས་ཀྱིས་དེ་སྒྲུབ་ཀྱི་ཆོས་མི་མཐུན་སྦྱོར་གྱི་སྒྲུབ་ངག་ཡང་དག་སྨོས་
པ་ཆོས་ཅན། དགོས་པ་ཡོད་དེ།བྱས་པ་དེ་སྒྲུབ་ཀྱི་མི་མཐུན་ཕྱོགས་ལ་མེད་ངེས་སུ་
རྟོགས་པའི་དགོས་པ་ཡོད་པའི་ཕྱིར་ཞེ་ན། ཁས་བླངས་ནང་འགལ་ཞེས་སྟོན་པ།མེད་
ཅེས་རྐང་བ་བཞི་ལ། བྱས་པ་སྒྲ་མི་རྟག་པར་སྒྲུབ་པའི་མི་མཐུན་ཕྱོགས་ལ་མེད་ངེས་
སུ་རྟོགས་པའི་དོན་དུ་བྱས་རྟགས་ཀྱིས་སྒྲ་མི་རྟག་པར་སྒྲུབ་པའི་ཆོས་མི་མཐུན་སྦྱོར་
གྱི་སྒྲུབ་ངག་ཡང་དག་སྨོས་པ་དེ་མི་འཐད་པར་ཐལ། དེ་ལྟར་འཐད་ན། དེ་འདྲའི་སྒྲུབ་
ངག་དེས་བྱས་པ་དེ་སྒྲུབ་ཀྱི་མི་མཐུན་ཕྱོགས་ལ་མེད་ངེས་སུ་སྒྲུབ་པའི་རིགས་པ་ཡང་
~116~

དག་སྟོན་དགོས་པ་ལས་དེ་ལྟར་མ་བསྟན་པའི་ཕྱིར། རྟགས་རྣམས་ཁས། ཊིཀ་ཆེན་
ལས། དེས་ན་རྟགས་ཡང་དག་མ་ངེས་པ་ཡིན་པ་འགོག་པ་ལ། དགག་བྱའི་ཆོས་ལ་
རྟགས་དགག་དགོས་པས། དེ་ཉིད་ཆོས་མི་མཐུན་སྦྱོར་གྱི་སྒྲུབ་ངག་གིས་ཚད་མའི་
ཡུལ་དུ་སྟོན་པར་བྱེད་པ་ཡིན་ནོ། ཞེས་གསུངས་སོ། ངག་དོན་ནི། ཆོས་མཐུན་སྦྱོར
གྱི་སྒྲུབ་ངག་སྨོས་པ་ཆོས་ཅན། དགོས་པ་ཡོད་དེ། བྱས་པ་སྒྲ་མི་རྟག་པར་སྒྲུབ་པའི་
འགལ་རྟགས་ཡིན་པ་བཅད་པའི་དགོས་པ་ཡོད་པའི་ཕྱིར།ཆོས་མི་མཐུན་སྦྱོར་གྱི་
སྒྲུབ་ངག་སྨོས་པ་ཆོས་ཅན། དགོས་པ་ཡོད་དེ། བྱས་པ་སྒྲ་མི་རྟག་པར་སྒྲུབ་པའི་མ་
ངེས་པའི་གཏན་ཚིགས་ཡིན་པ་བཅད་པའི་དགོས་པ་ཡོད་པའི་ཕྱིར།གཞལ་བྱ་སྒྲ་མི་
རྟག་པར་སྒྲུབ་པའི་ལྡོག་ཁྱབ་ཡིན་པ་བཅད་པའི་ཕྱིར་དུ་ཆོས་མི་མཐུན་སྦྱོར་གྱི་སྒྲུབ་
ངག་སྨོས་པར་གཞུང་འདི་དག་གིས་བསྟན་པར་འདོད་པ་མི་རིགས་ཏེ། དེ་ལྟར་བསྟན་
།དེ་མ་སྨོས་ཀྱང་རྟོགས་པར་འགྱུར།་ཞེས་པའི་གཞུང་གིས་ཆོས་མི་མཐུན་སྦྱོར་
གྱི་སྒྲུབ་ངག་མ་སྨོས་པར་ཡང་གཞལ་བྱ་སྒྲ་མི་རྟག་པར་སྒྲུབ་པའི་མི་མཐུན་ཕྱོགས་ལ་
མེད་ངེས་སུ་རྟོགས་པར་བསྟན་དགོས་པའི་ཕྱིར།: ལྷག་ལྡན་འཁྲུལ་པ་ཅན་དུ་གསུངས་
པ་མི་འཐད་པར་ཐལ་བ་ནི། ཅི་སྟེ་ལྷག་ལྡན་འཁྲུལ་ཅན་ཡིན། ཞེས་གསུངས། ཟོས་
པའི་རོ་མངར་ཅན་གྱི་ཤིང་ཐོག་དང་གཟུགས་མཚུངས་ཤིང་། ཤིང་ཕུང་འདི་ལས་སྐྱེས་
པར་མཚུངས་པ་ཆོས་ཅན། ཤིང་ཐོག་ལྷག་མ་རྣམས་རོ་མངར་ཅན་དུ་སྒྲུབ་པའི་རྟགས་
ཡང་དག་ཏུ་ཐལ། དེ་སྒྲུབ་ཀྱི་ཕྱོགས་ཆོས་གང་ཞིག །དེ་སྒྲུབ་ཀྱི་ལྡོག་ཁྱབ་ཡིན་པའི་
ཕྱིར། རྟགས་ཕྱི་མ་སོང་། འདོད་མི་ནུས་ཏེ། ཀུན་བཏུས་ཀྱི་རང་འགྲེལ་ལས།
གཟུགས་ལ་སོགས་པ་ཆོས་མཚུངས་པས།རོ་ལ་སོགས་པ་གདོན་མི་ཟ་བར་ཆོས་
མཚུངས་པ་དེ་ཡང་རིགས་པ་མིན་ནོ། ཞེས་གསུངས་པའི་དོན་དང་འགལ་བའི་ཕྱིར།
ལྡོག་པ་ཅན་ཙམ་དུ་བཤད་པ་རྟགས་སུ་ཐལ་བ་ནི། ལྡོག་པ་ཅན་ཡང་གཏན་ཚིགས་
117~

འགྱུར། ཞེས་གསུངས།སྲོག་ལྡན་ཆོས་ཅན། གསོན་ལུས་གང་ཟག་གི་བདག་བཅས་
སུ་སྒྲུབ་པའི་རྟགས་ཡང་དག་ཏུ་ཐལ། དེ་སྒྲུབ་ཀྱི་ཕྱོགས་ཆོས་གང་ཞིག།དེ་སྒྲུབ་ཀྱི་
ལྡོག་ཁྱབ་ཡིན་པའི་ཕྱིར། རྟགས་ཕྱི་མ་ཁས། འདོད་མི་རིགས་ཏེ། དེ་ཉིད་ལས།ལྷག་
མ་ལྔ་པོ་དག་ནི་གཏན་ཚིགས་སམ་འགལ་བ་ཉིད་དུ་མ་ངེས་ཏེརེ་ཞིག་ཐེ་ཚོམ་གྱི་
རྒྱུའོ། ཞེས་གསུངས་པའི་དོན་དང་འགལ་བའི་ཕྱིར། ལྡོག་པ་ལ་ཐེ་ཚོམ་ཟ་བ་རྟགས་
ཡིན་པ་མ་ལོག་པར་ཐལ་བ་ནི། མ་གྲུབ་སྦྱར་བ་བརྗོད་བྱ་མིན། ’ ཞེས་གསུངས་ཏེ།
འདིའི་སྔ་འགྲེལ་དུ་རང་འགྲེལ་ལས། གང་ཡང་མི་འགྲུབ་པའི་ཁྱད་པར་སྦྱར་བ་དེ་བཞིན་
དུ་མཐུན་པའི་ཕྱོགས་ལ་ཡོད་པ་དང་མེད་པ་ཞེས་བྱ་བ་ལ་སོགས་པ་ལ་ཡང་ཅི་རིགས་
པར་བརྗོད་པར་བྱའོ། ཞེས་བྱ་བ་དེ་ལྟ་བུ་ལ་སོགས་པ། མ་གྲུབ་སྦྱར་བ་དེ་ཡང་
བརྗོད་བྱ་མིན། ཞེས་གསུངས་པའི་ཕྱིར། ཕྱོགས་ཆོས་ལ་ཐེ་ཚོམ་ཟ་ན་ལྡོག་ཁྱབ་མ་
གྲུབ་པ་དཔེ་དོན་དུ་སྦྱར་ནས་ཚིགས་ལྟར་སྣང་དུ་གསུངས་པ་མི་འཐད་པ་ཐལ། ལྡོག་
ཁྱབ་ལ་ཐེ་ཚོམ་ཟ་ན་ཡང་ལྡོག་ཁྱབ་འགྲུབ་པའི་ཕྱིར། རྟགས་ཁས། འདོད་མི་ནུས་
ཏེ། ཕྱོགས་ཀྱི་ཆོས་ནི་རྒོལ་བ་དང་། ཕྱི་རྒོལ་བ་གཉིས་ཀ་ལ་ཡང་ངེས་པར་བཟུང་
ངོ་། དེ་བཞིན་དུ་མཐུན་པའི་ཕྱོགས་ལ་ཡོད་པ་དང་མེད་པ་ལ་སོགས་པ་དག་ལ་ཡང་
ཅི་རིགས་པར་བརྗོད་པར་བྱའོ། ཞེས་གསུངས་པའི་དོན་དང་འགལ་བའི་ཕྱིར། ལུང་
འདི་ནི། ཕྱོགས་ཆོས་མཐུན་ཕྱོགས་ཡོད་མེད་དང་། རྣམ་གཉིས་རེ་རེ་དག་ལ་ཡང་།།
རྣམ་གསུམ་མི་མཐུན་ཕྱོགས་ལ་ཡང་། །ཡོད་མེད་རྣམ་པ་གཉིས་ཕྱིར་རོ། ཞེས་
གསུངས་པའི་ཚད་མ་མདོའི་ཚིག་སྣ་བསྡུས་པ་ཡིན་ཏེ། འཐད་ལྡན་དུ་ཡང་ཕྱོགས་ཀྱི་
ཆོས་དགུ་ལ་བསྒྲེ་བའི་ཕྱིར་དེ་བཞིན་དུ། ཞེས་སོགས་གསུངས་པའི་ཕྱིར། ངག་དོན་
ནི། ཕྱོགས་ཆོས་ཅན་དགུ་གཞིར་བཞག་ནས། དེའི་སྒྲུབ་རྟགས་ཡང་དག་གཉིས་ཀྱི་
ཕྱོགས་ཆོས་རྒོལ་ཕྱི་རྒོལ་གཉིས་ཀས་མ་གྲུབ་པ་དང་། གང་རུང་གིས་མ་གྲུབ་པ་དང་།
118~

ཕྱོགས་ཆོས་ལ་ཐེ་ཚོམ་ཟ་ན། དེ་གཉིས་ཀྱི་ཕྱོགས་ཆོས་མ་འགྲུབ་པ་གསུམ་པོ་དེ་
བཞིན་དུ། དེའི་འགལ་རྟགས་གཉིས་ཀྱི་ལྡོག་ཁྱབ་རྒོལ་ཕྱི་རྒོལ་གཉིས་ཀས་མ་གྲུབ་
པ་དང་། དེའི་དངོས་ཀྱི་མ་ངེས་པའི་གཏན་ཚིགས་བཞིའི་ལྡོག་ཁྱབ་རྒོལ་ཕྱི་རྒོལ་གང་
རུང་གིས་མ་གྲུབ་པ་དང་། དེའི་ཐུན་མོང་མིན་པའི་མ་ངེས་པའི་རྟགས་ཀྱི་ལྡོག་ཁྱབ་
ལ་ཐེ་ཚོམ་རྩོམ་ཟ་ནས་ལྡོག་ཁྱབ་མི་འགྲུབ་པའི་དོན་གསུམ་དཔེ་དོན་དུ་སྦྱོར་ལ། གཞི་མ་
གྲུབ་དེའི་སྒྲུབ་རྟགས་ཡང་དག་གཉིས་ཀྱི་ཤེས་འདོད་ཆོས་ཅན་དུ་བཟུང་ན་ཕྱོགས་
ཆོས་མི་འགྲུབ་པ་དེ་དང་། གཞི་མ་གྲུབ་དེའི་སྒྲུབ་རྟགས་ཡང་དག་གཉིས་ཀྱི་མི་མཐུན་
དཔེར་བཀོད་ན་དེ་གཉིས་ཀྱི་ལྡོག་ཁྱབ་མ་གྲུབ་པ་དཔེ་དོན་དུ་མི་སྦྱོར་ཏེ།གཞི་མ་གྲུབ་
དེའི་སྒྲུབ་རྟགས་ཡང་དག་གཉིས་ཀྱི་ཤེས་འདོད་ཆོས་ཅན་དུ་བཟུང་ན། དེ་གཉིས་ཀྱི་
ཕྱོགས་ཆོས་མི་འགྲུབ། དེ་དེ་གཉིས་ཀྱི་མི་མཐུན་དཔེར་བཀོད་ན། དེ་གཉིས་ཀྱི་
ལྡོག་ཁྱབ་འགྲུབ་པའི་ཕྱིར་ཏེ།དེ་གཉིས་ཀྱི་མི་མཐུན་ཕྱོགས་མཐའ་དག་མ་གྲུབ་ཀྱང་
དེ་གཉིས་ཀྱི་ལྡོག་ཁྱབ་གྲུབ་པའི་ཕྱིར་ཏེ། དེ་ལྟར་དུ།དེ་ཕྱིར་ཆོས་མི་མཐུན་དཔེ་ལ།
ཞེས་སོགས་ཀྱིས་འཆད་པའི་ཕྱིར། ཁོ་ན་རེ། ལྡོག་ཁྱབ་ལ་ཐེ་ཚོམ་ཟ་བ་རྣམས་ལ་
ལྡོག་ཁྱབ་གྲུབ་པར་ཐལ། དེའི་ཕྱིར་དུ་ཅི་རིགས་པ་སྨོས་པའི་ཕྱིར་ཞེ་ན། མི་རིགས་
ཏེ། དེ་སྒྲུབ་ཀྱི་གཞན་དོན་སྐབས་ཀྱི་རྟགས་ཡང་དག་ཡིན་ན། དེ་སྒྲུབ་ཀྱི་ཚུལ་གསུམ་
དེ་སྒྲུབ་ཀྱི་རྒོལ་ཕྱི་རྒོལ་གཉིས་ཀྱི་ཚད་མས་གྲུབ་པའི་སྒོ་ནས་སྒྲུབ་པའམ་དེ་སྒྲུབ་ཀྱི་
བསྒྲུབ་བྱ་སྒྲུབ་ཅིང་དེ་སྒྲུབ་ཀྱི་དགག་བྱ་སུན་འབྱིན་པ་དགོས་པའི་ཕྱིར་ཏེ། དེ་སྒྲུབ་
ཀྱི་ཚུལ་གསུམ་དེ་སྒྲུབ་ཀྱི་ཕྱི་རྒོལ་གྱི་ཚད་མས་མ་གྲུབ་ན། དེ་སྒྲུབ་ཀྱི་སྒྲུབ་བྱེད་བསྒྲུབ་
བྱ་དང་མཚུངས་པས།དེའི་ངོར་དེ་སྒྲུབ་ཀྱི་ཚུལ་གསུམ་པོ་ཡང་བསྒྲུབ་བྱ་བཞིན་དུ་
སྒྲུབ་པར་བྱེད་པ་ལ་ལྟོས་པའི་ཕྱིར། གཞུང་འདིས། སྒྲ་ཆོས་ཅན། མ་བྱས་པར་ཕལ།
རྟག་པའི་ཕྱིར། ཞེས་པའི་ཐལ་འགྱུར་སུན་འབྱིན་ཡང་དག་ཏུ་སོང་བའི་རྒོལ་བས། ཐལ་
~119~~

འགྱུར་དེའི་ཁྱབ་པ་ཚད་མས་གྲུབ་དགོས་པར་བསྟན་ཏོ།་ཅེས་གསུངས་པ་རྩོད་མི་
རིགས་ཏེ།ཐལ་འགྱུར་དེས་སྒྲ་མི་རྟག་པར་སྒྲུབ་ནུས་པ་དང་། སྒྲ་རྟག་པ་འགོག་པར་
མི་ནུས་པའི་ཕྱིར། དེར་ཐལ། དེའི་རྗེས་སུ་སྒྲ་མི་རྟག་པར་སྒྲུབ་པའི་རྟགས་ཡང་དག་
དང་རྗེས་དཔག་འཇུག་པ་ལ་དགོས་པ་ཡོད་པའི་ཕྱིར་རོ། འདི་དགག་སྒྲུབ་ཀྱི་རྟགས་
སྤྱིའི་དབང་དུ་བྱས་པ་དང་། ཞེས་སོགས་ཀྱི་དོན་ནི། ཁ་ཅིག།འདི་རྣམས་གཏན་
ཚིགས་ཡང་དག་ཐམས་ཅད་ཀྱི་དབང་དུ་བྱས་ཤིང་། དུ་བ་ཡོད་ན་མེ་ཡོད་པས་ཁྱབ་
པ། དུ་བའི་རྟགས་ཀྱིས་དུ་ལྡན་ལ་ལ་མེ་ཡོད་པར་སྒྲུབ་པའི་རྗེས་ཁྱབ་དང་། མེ་མེད་
པའི་རྟགས་ཀྱིས་མེ་ཚད་མས་མ་དམིགས་པའི་མཚན་མོའི་རྒྱ་མཚོ་དུ་མེད་དུ་སྒྲུབ་
པའི་ལྡོག་ཁྱབ་ཡིན་ནོ་ཞེས་ཟེར་རོ། ཤེས་བྱ་ཆོས་ཅན།མེ་མེད་པའི་རྟགས་ཀྱིས་མེ་
ཚད་མས་མ་དམིགས་པའི་མཚན་མོའི་རྒྱ་མཚོ་དུ་མེད་དུ་སྒྲུབ་པའི་མི་མཐུན་དཔེ་གཞི་
མ་གྲུབ་ན།་དུ་བ་ཡོད་ན་མེ་ཡོད་པས་ཁྱབ་པ་མ་གྲུབ་དགོས་པར་ཐལ། དུ་བའི་
རྟགས་ཀྱིས་དུ་ལྡན་ལ་ལ་མེ་ཡོད་པར་སྒྲུབ་པའི་མཐུན་དཔེ་མ་གྲུབ་ན། དུ་བ་ཡོད་ན་
མེ་ཡོད་པས་ཁྱབ་པ་མ་གྲུབ་དགོས་པའི་ཕྱིར། འཁོར་གསུམ་ཞེས་པའོ། དེས་ན་འདི་
རྣམས་རྟགས་སྤྱིའི་དབང་དུ་བྱས་པ་མིན་ཏེ མཚན་ཉིད་ལྔ་ལྡན་གྱི་གཙོ་བོ་རྣམ་འགྱུར་
གྱི་དངོས་པོའི་ཉེར་ལེན་དུ་མེད་པར་སྒྲུབ་པ་དང་། བ་སྤྱི་རྟག་དངོས་རང་གི་གསལ་
བ་རྣམས་ལ་འཕྲོད་འདུ་མ་འབྲེལ་བར་སྒྲུབ་པ་དང་། དངོས་གྱུར་གྱི་ནམ་མཁའ་རྟག་
རྫས་མིན་པར་སྒྲུབ་པའི་གཏན་ཚིགས་ཡང་དག་ཡོད་པའི་ཕྱིར།རྟགས་དང་པོ་གྲུབ་
སྟེ།” དངོས་རྟེན་མ་གྲུབ་འདི་ཆོས་སུ། །རིགས་པ་སྨྲ་བས་གསུངས་པ་ཡིན། ཞེས་
སོགས་ཀྱི་རིགས་པས་གྲུབ་པའི་ཕྱིར། གཉིས་པ་གྲུབ་སྟེ། གཞན་གྱིས་བརྟགས་པ་
ཡི། ཞེས་སོགས་ཀྱི་རིགས་པས་གྲུབ་པའི་ཕྱིར། གསུམ་པ་གྲུབ་སྟེ། དཔེར་ན་མཁའ་
སོགས་གཞན་དག་གི། ཞེས་སོགས་ཀྱིས་གཞན་ལུགས་འགོག་པའི་རིགས་པས་
~120~

གྲུབ་པའི་ཕྱིར། དེས་ན་དེ་སྒྲུབ་ཀྱི་རྟགས་ཡང་དག་གི་ཤེས་འདོད་ཆོས་ཅན་ཡིན་ན་
ཡོད་པས་མ་ཁྱབ་ཅིང་། དེ་སྒྲུབ་ཀྱི་རྟགས་ཡང་དག་ཡིན་ན།རང་གི་རྟེན་ཤེས་འདོད་
ཆོས་ཅན་ཡོད་པས་ཁྱབ་སྟེ། དེ་སྒྲུབ་ཀྱི་རྟེན་ཤེས་འདོད་ཆོས་ཅན་ཚད་མས་བསལ་
ན་དེ་སྒྲུབ་ཀྱི་བསྒྲུབ་བྱ་ཡང་དག་ཚད་མས་བསལ་དགོས་པའི་ཕྱིར་ཏེ།རྟེན་ནི་འགལ་
བར་གྱུར་པ་ཡི། །དེ་རྟེན་པ་ནི་འགལ་བའི་ཕྱིར། ཞེས་སོགས་ཀྱི་དོན་གྲུབ་པའི་ཕྱིར་
དང་། ཆོས་ཀྱི་རྟེན་ནི་བསལ་བའི་ཕྱིར། །ཚོགས་པ་བསྒྲུབ་བྱར་མི་འགྱུར་ལ། ཞེས་
སོགས་ཀྱི་རིགས་པས་གྲུབ་པའི་ཕྱིར། ཁྱད་པར་མཉན་བྱ་རྟགས་སུ་རིགས་པར་ཐལ་
བ་ནི། ཁྱད་པར་རྣམ་པར་གཅོད་པ་ཡི། རྐང་པ་གཉིས་གསུངས། ངག་དོན་ནི། མཉན་
བྱ་ཆོས་ཅན། སྒྲའི་སྟེང་དུ་རྟག་མི་རྟག་གཉིས་ཀ་རྣམ་པར་གཅོད་པའི་རྟགས་ཡང་དག་
ཡིན་པར་ཐལ། - དེ་སྒྲུབ་ཀྱི་ཕྱོགས་ཆོས་གང་ཞིག །དེ་སྒྲུབ་ཀྱི་ལྡོག་ཁྱབ་ཡིན་པའི་
ཕྱིར། རྟགས་ཕྱི་མ་ཁས།འདོད་མི་ནུས་ཏེ། ཀུན་བཏུས་ཀྱི་རང་འགྲེལ་ལས། ཅི་ལྟར་
ཡང་མཉན་པར་བྱ་བ་ཉིད་ནི་རྟག་པ་དང་མི་རྟག་པ་རྣམ་པར་གཅོད་པའི་གཏན་ཚིགས་
མིན་ནོ། ཞེས་དང་། ཁྱད་པར་ནི་རྣམ་པར་གཅོད་པའི་གཏན་ཚིགས་མིན་ནོ། ཞེས་
སོགས་ཀྱི་དོན་དང་འགལ་བའི་ཕྱིར། འདིར་རྣམ་འགྲེལ་ངེས་ཀྱི་ཊི ཀ་ཆེན།·རིགས་
རྒྱན་གསུམ་དུ། ་དང་པོར་མཉན་བྱ་ལ་མི་རྟག་པས་ཁྱབ་པ་ཚད་མས་ངེས། དེ་རྗེས་
མཉན་བྱ་སྒྲ་མི་རྟག་སྒྲུབ་ལ་ཕྱོགས་ཆོས་ཅན་དུ་སོང་། དེ་རྗེས་སྒྲ་མི་རྟག་པ་ཚད་མས་
ངེས་པའི་གང་ཟག་ཡོད་པར་ཡང་གསུངས་ཤིང་། མཉན་བྱ་མི་རྟག་པར་རྟོགས་ན།; སྒྲ་
མི་རྟག་པར་རྟོགས་དགོས་པར་ཡང་གསུངས་པའི་དགོངས་གཞི་ནི། འཐད་ལྡན་ལས།
གལ་ཏེ་མཉན་བྱ་ཉིད་ནི་ཉན་པའི་ཤེས་པ་བསྐྱེད་པ་ཡིན་ལ། དེ་ཡང་དོན་བྱེད་པར་
ནུས་པ་ཉིད་ཡིན་པ་དེས་ན་མཉན་པར་བྱ་བ་ཉིད་རྟག་པ་དག་ལ་ལྡོག་པའི་ཕྱིར།
རྟག་པ་ཉིད་གོ་བར་བྱེད་པའི་རྟགས་ཡང་དག་མིན་ནམ་ཞེ་ན། ཅི་སྟེ་མཉན་བྱ་ཉིད་ནི་
~ 121 ~

ཉན་པའི་ཤེས་པས་རྟོགས་པའི་དོན་བྱེད་པ་ཙམ་ཞིག་ཡིན་ནམ། གལ་ཏེ་དེ་ལྟ་ཡིན་
ན་ནི་གོ་བར་བྱེད་པ་ཉིད་ཡིན་ནོ། འོན་ཀྱང་དེ་ནི་ཐུན་མོང་བ་ཉིད་ཡིན་ཏེ། ཡོད་པ་
ཙམ་ནི་ཐམས་ཅད་ལ་ཡོད་པའི་ཕྱིར་ཏེ།ཞེས་དང་། ཅི་སྟེ་ཉན་པའི་ཤེས་པ་སྐྱེད་པ་
ཉིད་མཉན་བྱ་ཡིན་ན། དེ་ནི་ཐུན་མོང་མ་ཡིན་པ་ཡིན་ནོ་གོ་བར་བྱེད་པར་ནི་མི་འགྱུར་
རོ། དེ་ནི་སྒྲ་ཉིད་ལ་བརྟེན་པས་གནོད་པར་བྱེད་པས། སྒྲ་ལ་ཁྱབ་པ་གྲུབ་པར་བྱ་བ་
ཡིན་ན། : ཚད་མ་གང་གིས་སྒྲ་ལ་མི་རྟག་པས་ཁྱབ་པ་གྲུབ་པ་དེ་ཉིད་ཀྱིས་སྒྲ་མི་རྟག་
པར་གྲུབ་པའི་ཕྱིར། : མཉན་བྱ་ཉིད་ཀྱིས་ཅི་ཞིག་བྱ། འདིས་ནི་ཐུན་མོང་མིན་པ་
ཐམས་ཅད་གོ་བར་བྱེད་པ་ཡིན་པ་སྤངས་པ་ཡིན་ནོ། ཞེས་གསུངས་པ་ཡིན་ལ། འདིའི་
དོན་ནི། ཊི ཀ་ཆེན་དུ་མཉན་བྱས་ཉན་ཤེས་སྐྱེད་པའི་བྱ་བ་བྱེད་པའི་ཕྱིར། དོན་བྱེད་
ནུས་པར་ངེས་ལ། དོན་བྱེད་ནུས་པ་ཡང་རྟག་པ་ལས་ལྡོག་པར་ངེས་པའི་ཕྱིར་མཉན་
བྱ་སྒྲ་ལ་མི་རྟག་པ་གོ་བྱེད་ཅི་ལྟར་མིན་ཞེ་ན། དེའི་ལན་འཐད་ལྡན་དུ་མཛད་པའི་དོན་
འདི་ལྟར་བཤད་ན་ཡང་རུང་བ་ཙམ་དུ་སེམས་ཏེ། སྒྲ་དང་མཉན་བྱའི་མིང་དོན་གྱི་
འབྲེལ་པ་མ་ངེས་པའི་སྔ་རོལ་ཏུ་མཉན་བྱའི་ལྡོག་པ་ཚད་མས་ངེས་ཤིང་། དེས་ཉན་
ཤེས་སྐྱེད་པའི་བྱ་བ་བྱེད་པར་ངེས་པ་ན། མཉན་བྱ་དོན་བྱེད་ནུས་པ་ཡིན་པའི་ཕྱོགས་
༣
ཆོས་གྲུབ་ཅིང་། དོན་བྱེད་ནུས་པ་ལ་མི་རྟག་པའི་ཁྱབ་པ་ངེས་པར་བྱས་ནས། རྟགས་
དེ་ལ་བརྟེན་ནས་མཉན་བྱ་ལ་མི་རྟག་པའི་ཁྱབ་པ་ངེས་ནུས། ཚུལ་དེ་ལྟར་ན། མཉན་
བྱ་ལ་མི་རྟག་པས་ཁྱབ་པ་ངེས་པར་བྱེད་པ་ལ་དཔེ་དགོས་པའི་དོན་མེད་དོ། ཁྱབ་པ་
གྲུབ་ཟིན་མ་བརྗེད་པའི་དུས་སུ་སྒྲ་དང་མཉན་བྱ་གཉིས་ཀྱི་མིང་དོན་གྱི་འབྲེལ་པ་ངེས་
པར་བྱས་པས་མཉན་བྱས་སྒྲ་མི་རྟག་པར་སྒྲུབ་པའི་ཕྱོགས་ཆོས་གྲུབ་ལ། དེའི་རྗེས་
སུ་རྟགས་དེ་ལ་བརྟེན་ནས་སྒྲ་མི་རྟག་པར་གསར་དུ་ངེས་པར་བྱར་ཡོད་པ་ཡིན་ནོ། ལུང་
ཕྱི་མའི་དོན་ནི། ཁྱབ་པ་ངེས་པའི་སྔ་རོལ་ཏུ་ཕྱོགས་ཆོས་ངེས་པ་ཡིན་ན་ནི། མཉན་
~122 ~

བྱ་ལ་མི་རྟག་པས་ཁྱབ་པ་ངེས་པའི་ཚད་མ་དེ་ཉིད་ཀྱིས་སྒྲ་ལ་མི་རྟག་པའི་ཁྱབ་པ་ངེས་
ནུས་པས་དེའི་ཚེ་རྟགས་ཡང་དག་ཏུ་འགྱུར་བ་མི་སྲིད་དོ།འདི་དང་གོང་དུ་ཡང་སློབ་
དཔོན་ཆོས་མཆོག་གིས། ཐུན་མོང་མིན་པ་ཐམས་ཅད་གོ་བར་བྱེད་པ་སྤངས་པ་ཡིན་
ནོ། ཞེས་བཤད་པ་མིན་ནམ་ཞེ་ན། ཐུན་མོང་མ་ཡིན་པའི་མ་ངེས་པའི་གཏན་ཚིགས་
ཡང་དག་ཡིན་ཞེས་སུ་ཞིག་སྨྲ། མཉན་བྱ་ལ་མི་རྟག་པས་ཁྱབ་པས་ཁྱབ་པ་མངོན་སུམ་
གྱིས་ངེས་ནུས་པའི་སྐབས་ཡོད་པ་ནི་སྔར་གོང་དུ་བཤད་ཟིན་ཏོ། འོན་ཀྱང་དོན་འདི་
ནི་ཤིན་ཏུ་རྟོགས་དཀའ་བའི་གནས་སུ་སྣང་བས། རིགས་པ་ལ་ཞིབ་ཏུ་སྦྱངས་པའི་
མཁས་པ་རྣམས་ཀྱིས་དཔྱད་པར་བྱ་བ་ཁོ་ན་ཡིན་ནོ། ཞེས་གསུངས་སོ། དེ་རྣམས་
ཀྱི་དོན་ནི། སྔ་མ་གོང་དེར་བསྡུས་ན། དོན་བྱེད་ནུས་པའི་རྟགས་ཀྱིས་དང་པོར་
མཉན་བྱ་ལ་མི་རྟག་པས་ཁྱབ་པ་གྲུབ། དེ་རྗེས་མཉན་བྱ་སྒྲ་མི་རྟག་སྒྲུབ་ལ་ཕྱོགས་
ཆོས་ཅན་དུ་སོང་བའི་རྒོལ་བའི་ངོར། མཉན་བྱ་སྒྲ་མི་རྟག་པར་སྒྲུབ་པའི་རྟགས་ཡང་
དག་ཡིན་པར་ཐལ། དེའི་ངོར་མཉན་བྱ་དེ་སྒྲུབ་ཀྱི་ཐུན་མོང་མ་ཡིན་པའི་མ་ངེས་པའི་
གཏན་ཚིགས་མ་ཡིན་པའི་ཕྱིར་ཏེ། དེའི་ངོར་མཉན་བྱ་སྒྲ་ཁོ་ན་ལ་ཡོད་པ་མ་ཡིན་
པའི་ཕྱིར་ཏེ། དེའི་ངོར་མཉན་བྱ་དེ་སྒྲ་དང་མི་རྟག་པ་དང་དངོས་པོ་གསུམ་ག་ལ་ཡོད་
པའི་ཕྱིར་ཏེ། གང་ཟག་དེས་སྒྲ་མཉན་བྱར་ངེས་ཤིང་། དངོས་པོའི་རྟགས་ལས་མཉན་
བྱ་མི་རྟག་པར་ངེས་པའི་ཕྱིར། དང་པོར་མཉན་བྱ་སྒྲ་མི་རྟག་པར་སྒྲུབ་པ་ལ་ཕྱོགས་
ཆོས་ཅན་དུ་སོང་ཞིང་། མཉན་བྱ་ལ་མི་རྟག་པས་ཁྱབ་པ་མ་ངེས་པའི་རྒོལ་བའི་ངོ
མཉན་བྱ་སྒྲ་མི་རྟག་པར་སྒྲུབ་པའི་རྟགས་ཡང་དག་མིན་པར་ཐལ།དེའི་ངོར་དེ་དེ་སྒྲུབ་
ཀྱི་ཐུན་མོང་མིན་པའི་མ་ངེས་པའི་གཏན་ཚིགས་ཡིན་པའི་ཕྱིར་ཏེ། རྒོལ་བ་དེའི་ངོར་
མཉན་བྱ་སྒྲ་དང་མི་རྟག་པ་གཉིས་ཀྱི་ནང་ནས་སྒྲ་ཁོ་ན་ལ་ཡོད་པའི་ཕྱིར་ཏེ། དེས་མཉན་
བྱ་མི་རྟག་པ་ལ་ཡོད་པར་མ་ངེས་པའི་ཕྱིར། གཞན་ཡང་། དེའི་ངོར་མཉན་བྱ་དེ་སྒྲུབ་
-123~

ཀྱི་རྟགས་ཡང་དག་མིན་པར་ཐལ། ་་གང་ཟག་དེས་མཉན་བྱ་ལ་མི་རྟག་པས་ཁྱབ་པ་
ངེས་པའི་ཚེ། སྒྲ་ལ་མི་རྟག་པས་ཁྱབ་པ་ངེས་དགོས་པའི་ཕྱིར་ཏེ། གང་ཟག་དེས་སྒྲ་
དང་མཉན་བྱ་གཉིས་ལ་མི་རྟག་པར་རྟོགས་དཀའ་སླའི་ཁྱད་པར་མེད་པའི་ཕྱིར་ཏེ། དེས་
སྒྲ་དང་མཉན་བྱ་གཉིས་དོན་གཅིག་མིང་གི་རྣམ་གྲངས་སུ་དང་པོ་ཉིད་ནས་རྟོགས་པའི་
ཕྱིར་རོ། དེས་ན་མཉན་བྱ་ལ་མི་རྟག་པས་ཁྱབ་པ་ངེས། མཉན་བྱ་དེ་སྒྲུབ་ལ་ཕྱོགས་
ཆོས་ཅན་དུ་སོང་བའི་རྒོལ་བའི་ངོར་མཉན་་བྱ་དེ་སྒྲུབ་ཀྱི་རྟགས་ཡང་དག་མིན་ན། དེའི་
ངོར་དེ་དེ་སྒྲུབ་ཀྱི་ཐུན་མོང་གི་མ་ངེས་པའི་གཏན་ཚིགས་སུ་ཁས་བླང་བར་བྱ་ལ། དེའི་
ངོར་མཉན་བྱ་དེ་སྒྲུབ་ཀྱི་རྟགས་ཡང་དག་ཡིན་ན་མཉན་བྱ་དེ་སྒྲུབ་ཀྱི་རྟགས་ཡང་དག་
ཏུ་ཁས་བླངས་བར་བྱ་ཞིང་། མཉན་བྱ་དེ་སྒྲུབ་ཀྱི་་ཐུན་མོང་མིན་པའི་མ་ངེས་པའི་
གཏན་ཚིགས་སུ་གསུངས་པ་ནི། མཉན་བྱ་དེ་སྒྲུབ་ཀྱི་མི་མཐུན་ཕྱོགས་ལ་ཡོད་པར་
ཚད་མས་མ་ངེས་པའི་རྒོལ་བ་ལ་དགོངས་པར་ཤེས་པར་བྱའོ། གྲགས་ཚོད་ལྟར་ན།
མཉན་བྱ་སྒྲ་རྟག་སྒྲུབ་ཀྱི་ཐུན་མོང་མིན་པའི་མ་ངེས་པའི་རྟགས་སུ་སེམས་སོ། བྱེ་
བྲག་པའི་སྦྱོར་བ་བཀག་པ་མི་རིགས་པར་ཐལ་བ་ནི། མ་མཐོང་ཕྱིར་རེག་མཐོང་བ་
ལ། རྐང་པ་གཉིས་གསུངས། རེག་བྱ་བཏང་སྙོམས་པ་བྱེ་བྲག་པས་ཚད་མས་མ་
དམིགས་པ་ཆོས་ཅན།མཐོང་བའི་རྫས་ས་ཆུ་མེ་སོགས་ལ་རེག་བྱ་བཏང་སྙོམས་པ་
མི་ལྡན་པར་སྒྲུབ་པའི་རྟགས་ཡང་དག་ཡིན་པར་ཐལ། དེ་སྒྲུབ་ཀྱི་ཕྱོགས་ཆོས་གང་
ཞིག །དེ་སྒྲུབ་ཀྱི་ལྡོག་ཁྱབ་ཡིན་པའི་ཕྱིར། རྟགས་ཕྱི་མ་ཁས། འདོད་མི་རིགས་ཏེ།
རླུང་གི་རབ་བྱེད་ལས། གལ་ཏེ་མ་མཐོང་བ་ཙམ་གྱིས་མཐོང་བ་དག་ལ་འགོག་པར་
བྱེད་ན་དེ་ཡང་རིགས་པ་མིན་ནོ། ཞེས་གསུངས་པའི་དོན་དང་འགལ་བའི་ཕྱིར། ཡང་
དེ་ཆོས་ཅན།·མ་མཐོང་བའི་རྫས་ས་ཆུ་སོགས་ལ་རེག་བྱ་བཏང་སྙོམས་པ་མི་ལྡན་
པར་སྒྲུབ་པའི་རྟགས་ཡང་དག་ཏུ་ཐལ། དེ་སྒྲུབ་ཀྱི་ཕྱོགས་ཆོས་གང་ཞིག།དེ་སྒྲུབ་ཀྱི་
·124~

ལྡོག་ཁྱབ་ཡིན་པའི་ཕྱིར། ཕྱི་མ་ཁས། འདོད་མི་རིགས་ཏེ། ཀུན་བཏུས་ཀྱི་རང་
འགྲེལ་ལས།གང་ཡང་གལ་ཏེ་མ་མཐོང་བ་ཙམ་གྱིས་མི་སྣང་བ་དག་ལ་འགོག་པར་
བྱེད་ན་དེ་ཡང་རིགས་པ་མིན་ནོ། ཞེས་གསུངས་པའི་དོན་དང་འགལ་བའི་ཕྱིར།
གཉིས་པ་མངོན་སུམ་གྱི་གནོད་པ་བསྟན་པ་ནི།ཡུལ་ལ་སོགས་པའི་རྐང་པ་བཞི་
གསུངས།:སྐྱ་རུ་ར་ཆོས་ཅན།: ལག་མཐིལ་གྱི་སྐྱ་རུ་ར་རོ་མངར་ཅན་དུ་སྒྲུབ་པའི་
རྟགས་ཡང་དག་ཡིན་པར་ཐལ། ་དེ་སྒྲུབ་ཀྱི་ཕྱོགས་ཆོས་གང་ཞིག །དེ་སྒྲུབ་ཀྱི་ལྡོག་
ཁྱབ་ཡིན་པའི་ཕྱིར།ཕྱི་མ་ཁས། འདོད་མི་ནུས་ཏེ། དེའི་རྟགས་ཀྱིས་དེ་སྒྲུབ་ཀྱི་ཁྱབ་
པ་འཁྲུལ་བར་མངོན་སུམ་གྱིས་གྲུབ་པའི་ཕྱིར། ཅི་སྟེ་ལྷག་ལྡན་འཁྲུལ་ཅན་ཡིན། ཞེས་
གསུངས་པ་དང་མི་འདྲ་སྟེ། དེར་ཤིང་ཐོག་ལྷག་མ་ཐམས་ཅད་རྩོད་གཞིར་བཟུང་བས།
ཁྱབ་པ་ལ་ཚད་མས་བསལ་བ་བསྟན་མི་ནུས་ལ།འདིར་ནི་རྩོད་གཞིར་མ་བཟུང་བའི་
རོ་མངར་མེད་པའི་སྐྱུ་རུ་ར་ཆོས་ཅན། རོ་མངར་དང་ལྡན་པར་ཐལ། སྐྱུ་རུ་ར་ཡིན་
པའི་ཕྱིར། འདོད་མི་ནུས་། རོ་མངར་མེད་པར་མངོན་སུམ་གྱིས་གྲུབ་པའི་ཕྱིར་
ཞེས་སོ། གསུམ་པ་གཞན་སྡེ་རྣམས་ལ་ཁས་བླང་ནང་འགལ་གྱི་གནོད་པ་བསྟན་པ་
ནི། བདག་དང་ས་ལ་ཤེས་ཡོད་སོགས། རྐང་པ་བཞི་གསུངས། གཏན་ཚིགས་མི་
མཐུན་ཕྱོགས་ལ་སྐབས་ཀྱི་ཕྱི་རྒོལ་གྱིས་མ་མཐོང་ཙམ་གྱིས་གཏན་ཚིགས་མི་མཐུན་
ཕྱོགས་ལ་མེད་ངེས་ཀྱི་ལྡོག་ཁྱབ་མི་འགྲུབ་པར་ཐལ། གསོན་ལུས་ལ་གང་ཟག་གི་
བདག་དང་། ས་ལ་ཤེས་པ་དང་། འོ་མ་ལ་ཞོ་མ་མཐོང་ཡང་ཡོད་པའི་ཕྱིར། གསལ་བ་
ཐུན་མོང་དུ་དངོས། ཁས་བླངས་ནང་འགལ་ཚུལ་ནི། བྱེ་བྲག་པས།གསོན་ལུས་ལ་
གང་ཟག་གི་བདག་མ་མཐོང་ཡང་ཡོད་པར་འདོད་ཅིང་། སྲོག་ལྡན་གསོན་ལུས་གང་
ཟག་གི་བདག་བཅས་སུ་སྒྲུབ་པའི་མི་མཐུན་ཕྱོགས་ལ་མ་མཐོང་བས་དེ་ལ་མེད་ངེས་
སུ་འདོད་པ་དང་།རྒྱང་འཕེན་འབྱུང་བཞི་ལ་ཤེས་པ་མ་མཐོང་ཡང་ཡོད་པར་འདོད་
125

ཅིང་། ཚིག་སོགས་སྐྱེས་བུ་ཕ་རོལ་པོ་ལ་ཀུན་མཁྱེན་འགོག་པའི་མི་མཐུན་ཕྱོགས་
ལ་མ་མཐོང་བས་དེ་ལ་མེད་པར་འདོད་པ་དང་། གྲངས་ཅན་པ་འོ་མ་ལ་ཞོ་མ་མཐོང་
ཡང་ཡོད་པར་འདོད་ཅིང་། འདུས་བསགས་མིག་སོགས་གང་ཟག་གི་བདག་གི་དོན་
བྱེད་པར་སྒྲུབ་པའི་མི་མཐུན་ཕྱོགས་ལ་མ་མཐོང་བས་དེ་ལ་མེད་པར་འདོད་པ་ནང་
འགལ་བ་ཡིན་ནོ། གལ་ཏེ་རྒྱང་འཕེན་གྱིས་རྟགས་ཡང་དག་ཡོད་པར་འདོད་པར་
ཐལ། དེས་ཚིག་སོགས་ངག་སྨྲ་ལ་ཀུན་མཁྱེན་འགོག་པའི་རྟགས་ཡང་དག་ཏུ་འདོད་
པའི་ཕྱིར། འདོད་མི་ནུས་ཏེ། གལ་ཏེ་ལ་ལ་དག་ཏུ་ནི། །འཁྲུལ་ཕྱིར་ཡིད་བརྟན་མེད་
ཅེ་ན། ཞེས་སོགས་ཀྱི་ལུང་དོན་དང་འགལ་བའི་ཕྱིར་སྙམ་ན། གཏན་ཚིགས་དང་
འབྲས་བུ་རྒྱུ་བཅས་སུ་འདོད་པའི་རྒྱང་འཕེན། རྟགས་ཡང་དག་དང་འབྲས་བུ་རྒྱུ་མེད་
དུ་འདོད་པའི་རྒྱང་འཕེན་གཉིས་ཡོད་པས། སོ་སོར་མ་ཕྱེ་བར་རྒྱང་འཕེན་ཙམ་གྱིས་
རྟགས་ཡང་དག་མེད་པར་འདོད་པ་སོགས་བཀག་པས་འགལ་འདུ་མེད་པར་སེམས་
སོ། གཏན་ཚིགས་མི་མཐུན་ཕྱོགས་ལ་མ་མཐོང་ཙམ་གྱིས་དེ་ལ་མེད་ངེས་ཀྱི་ལྡོག་
ཁྱབ་མི་འགྲུབ་སྟེ། དེ་ལ་གནོད་བྱེད་དུ་མ་ཡོད་པར་བཤད་ཟིན་པའི་ཕྱིར། ཞེས་པའི་
གྲུབ་དོན་འཆད་པར་བྱེད་པ་ལ། ་དེའི་ཕྱིར་དེ་ཙམ་དང་འབྲེལ་བའི། རྐང་པ་བཞི་
གསུངས། ཤ་པ་ཆོས་ཅན། ཤིང་ལ་འབྲེལ་ཏེ། ཤ་པའི་སྡོང་སྒུར་ཤིང་དུ་སྒྲུབ་པའི་
ལྡོག་ཁྱབ་ཡིན་པའི་ཕྱིར། དུ་བ་ཆོས་ཅན། མེ་ལ་འབྲེལ་ཏེ། དུ་ལྡན་གྱི་ལ་ལ་མེ་ཡོད་
པར་སྒྲུབ་པའི་ལྡོག་ཁྱབ་ཡིན་པའི་ཕྱིར། དེ་གཉིས་ཀྱི་ཁྱབ་པ་གྲུབ་སྟེ། དེ་ལྟར་སྔར་
བསྒྲུབས་ཟིན་པ་དེའི་ཕྱིར། གཏན་ཚིགས་ཀྱི་ནི་ཚུལ་གསུམ་ལའང་། ཞེས་སོགས་
ཀྱི་སྐབས་སུ། འབྲས་རང་གི་རྟགས་ཡང་དག་གི་ལྡོག་ཁྱབ་འགྲུབ་པ། དེའི་རྟགས་སུ་
གཟུང་བྱ་དེའི་མི་མཐུན་ཕྱོགས་མཐའ་དག་ལ་མེད་པར་ངེས་པ་དགོས་སོ།ཞེས་བསྟན་
པ་ལ་ཁོ་ན་རེ། འབྲས་རང་གི་རྟགས་ཡང་དག་གི་མི་མཐུན་ཕྱོགས་མཐའ་དག་ཡོད་
126~

པར་ཐལ། དེའི་རྟགས་སུ་གཟུང་བྱ་དེའི་མི་མཐུན་ཕྱོགས་མཐའ་དག་ལ་མེད་པར་
ངེས་པའི་ཕྱིར་ཞེ་ན། མ་ཁྱབ་ཅེས་སྟོན་པ་ལ། དེའི་ཕྱིར་ཆོས་མི་མཐུན་དཔེ་ལ། རྐང་
པ་བཞི་གསུངས། ངག་དོན་ནི། ཐལ་འགྱུར་དེ་ལ་ཁྱབ་པ་མེད་དེ། འབྲས་རང་གི་
རྟགས་ཡང་དག་གི་མི་མཐུན་ཕྱོགས་མཐའ་དག་མེད་ཀྱང་དེའི་མཐུན་དཔེའི་སྟེང་དུ།
དེའི་འབྲེལ་བ་བསྒྲུབས་པས་དེའི་ལྡོག་ཁྱབ་རྟོགས་པར་འགྱུར་བའི་ཕྱིར། འབྲས་རང་
གི་རྟགས་ཡང་དག་གི་མི་མཐུན་ཕྱོགས་ལ་ཡོད་པས་མ་ཁྱབ་ཅིང། དེ་སྒྲུབ་ཀྱི་རང་
བཞིན་མ་དམིགས་པའི་རྟགས་ཡང་དག་གི་མི་མཐུན་ཕྱོགས་ལ་ཡོད་པས་ཁྱབ་སྟེ།
ཤཱཀྱས། འདི་ལ་ཞེས་བྱ་བ་ནི་རང་བཞིན་དང་འབྲས་བུའི་གཏན་ཚིགས་ལའོ། རང་
བཞིན་མ་དམིགས་པ་ལ་ནི་འདོད་པ་ཁོ་ན་སྟེ། དེ་ལ་ནི་ལྡོག་སྟེ་དམིགས་པ་བསྟན་
པར་བྱ་བ་ཡིན་ནོ། ཞེས་གསུངས་པའི་ཕྱིར། བྱས་པའི་རྟགས་ཀྱིས་སྒྲ་མི་རྟག་པར་
སྒྲུབ་པའི་ཁྱབ་འབྲེལ་ཚད་མས་ཤེས་ཟིན་མ་བརྗེད། ཕྱོགས་ཆོས་མི་ཤེས་ཤེས་རུང་
དུ་ཡོད་པའི་གང་ཟག་གི་ངོར། དེ་སྒྲུབ་ཀྱི་ཁྱབ་འབྲེལ་ཡང་སྒྲུབ་དགོས་པ་ཡིན་ནམ་
ཞེ་ན། མིན་ཞེས་སྟོན་པ་ལ། མཁས་པ་རྣམས་ལ་ནི། རྐང་པ་ཕྱེད་དང་གཉིས་
གསུངས། ངག་དོན་ནི། དེའི་ངོར་དེའི་ཁྱབ་འབྲེལ་སྒྲུབ་མི་དགོས་ཏེ། དེའི་ངོར་དེ་
གཉིས་ཀྱི་ནང་ནས་དེ་སྒྲུབ་ཀྱི་ཕྱོགས་ཆོས་འབའ་ཞིག་བསྒྲུབས་པས་ཆོག་པའི་ཕྱིར།
དེ་སྐད་དུའང་རང་འགྲེལ་ལས། གང་གི་དོན་དུ་དཔེ་བརྗོད་པའི་དོན་དེ་གྲུབ་པ་ཁོ་ན་
ཡིན་པས། དེའི་ཚེ་དེ་བརྗོད་པས་ཅི་ཞིག་བྱ། ཞེས་གསུངས་སོ།;གཞུང་འདིས་སྒྲ་
བྱས་སོ་ཞེས་པའི་ངག་སྒྲ་མི་རྟག་པར་སྒྲུབ་པའི་སྒྲུབ་ངག་ཡང་དག་ཏུ་མ་བསྟན་ཏེ། འདིས་
ནི་སྒྲ་བྱས་པར་སྒྲུབ་པའི་སྒྲུབ་ངག་ཡང་དག་བསྟན་པའི་ཕྱིར་ཏེ། དཔེ་ལ་དེ་ཡི་ངོ་བོ་
དང་། ཞེས་སོགས་ཀྱིས་བྱས་མི་རྟག་གི་འབྲེལ་བའི་སྒྲུབ་བྱེད་རྣམ་དག་བསྟན་པའི་
ཕྱིར་རོ། འབྲེལ་པ་ཚད་མས་ཤེས་པར་བྱས་པའི་དགོས་པ་སྟོན་པ་ནི། དེ་ཉིད་ཀྱི་
~127-

ཕྱིར་འབྲེལ་ཤེས་ན། རྐང་པ་བཞི་གསུངས། ངག་དོན་ནི། འབྲེལ་པ་ཚད་མས་ཤེས་
པར་བྱས་པ་ཆོས་ཅན། དགོས་པ་ཡོད་དེ། ཆོས་མཐུན་སྦྱོར་གྱི་སྒྲུབ་ངག་ཡང་དག་
ལྟ་བུ་གཅིག་བཀོད་པས་ཀྱང་ཁྱབ་པའི་ཚུལ་གཉིས་དྲན་པར་ནུས་པའི་དགོས་པ་ཡོད་
པའི་ཕྱིར། ཊཱིཀ་ཆེན་ལས།·འབྲེལ་པ་དང་རྟགས་ཀྱི་ཚུལ་དུ་གྱུར་པའི་ཁྱབ་པ་ངེས་
དཀའ་སླ་མེད་པར་དོན་གཅིག་ཏུ་འདོད་པ་དེ་ལ་འདི་དྲི་བར་བྱ་སྟེ། འབྲེལ་བ་ཤེས་ཟིན་
མ་བརྗེད་པ་ལ་ཁྱབ་པ་བརྗོད་དགོས་སམ་མི་དགོས། དགོས་ན་འབྲེལ་པའང་བརྗོད་
དགོས་པར་ཐལ་ལོ། ཞེས་སོགས་ཀྱི་དོན་ནི། བྱས་མི་རྟག་གི་འབྲེལ་པ་དྲན། ·ཁྱབ་པ་
མ་དྲན་པའི་ཕྱི་རྒོལ་ཡང་དག་ལ། ཁྱབ་པ་དྲན་པའི་ཕྱིར་དུ་འབྲེལ་པ་བརྗོད་མི་དགོས་
པར་ཐལ།: འབྲེལ་པ་དྲན་པའི་ཕྱིར་དུ་འབྲེལ་པ་བརྗོད་མི་དགོས་པའི་ཕྱིར། མ་ཁྱབ་
ན། འབྲེལ་པ་ཤེས་ན་ཁྱབ་པའི་ཚུལ་གཉིས་ཤེས་པའི་ཁྱབ་པ་འབུད། རྟགས་གྲུབ་སྟེ།
འབྲེལ་པ་ཤེས་པའི་གང་ཟག་ལ་འབྲེལ་པ་སྒྲུབ་མི་དགོས་པའི་ཕྱིར་ཏེ། དེ་ལྟར་དུ།
མཁས་པ་རྣམས་ལ་ནི། ཞེས་པའི་གཞུང་སྔ་མས་བསྟན་པའི་ཕྱིར། འདོད་མི་ནུས་ཏེ།
དེ་ཉིད་ཀྱི་ཕྱིར་འབྲེལ་ཤེས་ན། ཞེས་པའི་གཞུང་ཕྱི་མ་འདིའི་དོན་དང་འགལ་བའི་
ཕྱིར། དེས་ན་རྟག་ན་མ་བྱས་པས་ཁྱབ་པ་རྟོགས་ན། བྱས་རྟགས་ཀྱིས་སྒྲ་མི་རྟག་
པར་སྒྲུབ་པའི་ལྡོག་ཁྱབ་རྟོགས་པས་མ་ཁྱབ་སྟེ། དེ་དྲན་ན་དེ་དྲན་པས་མ་ཁྱབ་བའི་
ཕྱིར་ཏེ། བྱས་མི་རྟག་གི་འབྲེལ་པ་དྲན་ན། དེའི་རྟགས་ཀྱིས་དེ་སྒྲུབ་ཀྱི་ཁྱབ་པའི་ཚུལ་
གཉིས་དྲན་པས་མ་ཁྱབ་པའི་ཕྱིར་ཏེ། དེ་ལྟར་དུ་གཞུང་འདི་རྣམས་ཀྱིས་བསྟན་པའི་
རིགས་པས་གྲུབ་པའི་ཕྱིར། རང་ལུགས་ནི། འབྲེལ་པ་དྲན་པའི་ཕྱི་རྒོལ་ལ་འབྲེལ་པ་
དྲན་པའི་ཕྱིར་དུ། འབྲེལ་པ་བརྗོད་མི་དགོས་ཀྱང་ཁྱབ་པ་དྲན་པའི་ཕྱིར་དུ་འབྲེལ་པ་
བརྗོད་དགོས་ཏེ། སྒྲ་བྱས་པ་དང་། བྱས་མི་རྟག་གི་འབྲེལ་པ་མ་བརྗོད་པར་བྱས་པའི་
རྟགས་ཀྱིས་སྒྲ་མི་རྟག་པར་སྒྲུབ་པའི་རྗེས་ཁྱབ་རྫོགས་པར་བརྗོད་མི་ནུས་པའི་ཕྱིར་
~128 ~

ཏེ།གང་བྱས་ན་མི་རྟག་པས་ཁྱབ། དཔེར་ན་བུམ་པ་བཞིན། ཞེས་པས་བྱས་མི་རྟག་
གི་འབྲེལ་པ་དེ་བརྗོད། སྒྲ་ཡང་བྱས་སོ་ཞེས་པའི་ངག་གིས་རྟགས་ཀྱི་མཚན་གཞི་
བྱས་པ་བརྗོད་པའི་ཕྱིར་ཏེ། སྒྲ་ཡང་བྱས་ཞེས་པའི་ཡང་སྒྲས་སྒྲ་མི་རྟག་པར་སྡུད་
པའི་ཕྱིར། ཡང་སྒྲ་མི་རྟག་པར་སྒྲུབ་དགོས་ཀྱི་རྒོལ་བས་སྒྲ་བྱས་པར་ཚད་མས་གྲུབ་
ཀྱང་དེའི་ངོར་སྒྲ་བྱས་པར་བརྗོད་པ་ལ་ཉེས་པ་མེད་ཅིང་། དགོས་པ་ཡོད་དེ། རྒོལ་བ་
དེས་ཚད་མས་གྲུབ་ཟིན་པ་རྒོལ་བ་དེ་ལ་བསྒྲུབ་བྱར་འགལ་ཡང་། རྒོལ་བ་དེ་ལ་སྒྲུབ་
བྱེད་ཡང་དག་ཏུ་མི་འགལ་བའི་ཕྱིར། ཞེས་པའོ། འབྲས་རང་གི་རྟགས་ཡང་དག་གི་
ལྡོག་ཁྱབ་འབྲེལ་པ་ལ་ལྟོས་པར་བསྒྲུབས་པས།རྒྱུ་ཁྱབ་བྱེད་མ་དམིགས་པའི་གཏན་
ཚིགས་ཡང་དག་བདེ་བླག་ཏུ་འགྲུབ་བོ། ཞེས་སྟོན་པ་ནི། དེའི་ཕྱིར་རྒྱུ་དང་རང་
བཞིན་དག།རྐང་པ་ཕྱེད་དང་གསུམ་གསུངས་ཏེ། རང་འགྲེལ་ལས། དེ་དག་ཁོ་ན་
ལྡོག་པ་ན་རང་དང་འབྲེལ་བ་ལྡོག་པར་བྱེད་པས། ་དེའི་ཕྱིར་དོན་གཞན་འགའ་ཞིག་
དགག་པ་ཡང་སྒྲུབ་པར་འདོད་པས། རྒྱུའམ་རང་བཞིན་ཁྱབ་པར་བྱེད་པ་བརྗོད་པའི་
གཏན་ཚིགས་ཉིད་དུ་བརྗོད་པར་བྱའོ། ཞེས་སོགས་གསུངས་པའི་ཕྱིར། འདིའི་
སྐབས་སུ། སྤྱི་དོན་དང་། གཞུང་དོན་གཉིས། དང་པོ་ལ་དོན་སྒྲུབ་ཀྱི་རྟགས།ཐ་སྙད་
སྒྲུབ་ཀྱི་རྟགས། ཐ་སྙད་འབའ་ཞིག་སྒྲུབ་ཀྱི་རྟགས་གསུམ། དེ་སྒྲུབ་ཀྱི་དོན་སྒྲུབ་ཀྱི་
ཚུལ་གསུམ། དེ་སྒྲུབ་ཀྱི་ཐ་སྙད་སྒྲུབ་གྱི་ཚུལ་གསུམ།དེ་སྒྲུབ་ཀྱི་ཐ་སྙད་འབའ་ཞིག་
སྒྲུབ་ཀྱི་ཚུལ་གསུམ་རྣམས་རིམ་བཞིན། དེ་སྒྲུབ་ཀྱི་དོན་སྒྲུབ་ཀྱི་རྟགས་ཡང་དག །དེ་
སྒྲུབ་ཀྱི་ཐ་སྙད་སྒྲུབ་ཀྱི་རྟགས་ཡང་དག།དེ་སྒྲུབ་ཀྱི་ཐ་སྙད་འབའ་ཞིག་སྒྲུབ་ཀྱི་རྟགས་
ཡང་དག་གི་མཚན་ཉིད་དུ་བཞག་པར་བྱ་ཞིང་། རྒྱུ་ཁྱབ་བྱེད་མ་དམིགས་པའི་རྟགས་
ང་དག་དང་པོ་གཉིས་ཀྱི་མཚན་གཞི། རང་བཞིན་མ་དམིགས་པའི་རྟགས་ཡང་དག་
1
༡གསུམ་པའི་མཚན་གཞི་ཡིན་ཏེ རང་འགྲེལ་ལས། རྒྱུ་དང་ཁྱབ་པར་བྱེད་པ་མ་
129

དམིགས་པ་ནི་གཉིས་ཀའི་ཡང་གཏན་ཚིགས་ཡིན་ནོ། ཞེས་གསུངས་པའི་ཕྱིར། མེ་
མེད་པ་ཆོས་ཅན། མེ་ཚད་མས་མ་དམིགས་པའི་མཚན་མོའི་རྒྱ་མཚོ་རླངས་ལྡན་ན་
དུ་བ་མེད་པར་སྒྲུབ་པའི་དོན་སྒྲུབ་ཀྱི་རྟགས་ཡང་དག་དང་། དེ་སྒྲུབ་ཀྱི་ཐ་སྙད་སྒྲུབ་
ཀྱི་རྟགས་ཡང་དག་གཉིས་ཀ་ཡིན་ཏེ། དེ་ན་དུ་བ་ཚད་མས་མ་དམིགས་པ་དང་། དུ་
བ་མེད་པ་གཉིས་ཀར་སྒྲུབ་པའི་རྟགས་ཡང་དག་གང་ཞིག་མེ་ཚད་མས་མ་དམིགས་
པ་དེ་མེ་མེད་པའི་དོན་ལྡོག་དང་། མེ་མེད་པ་དེ་ནི་མེ་མེད་པའི་ཐ་སྙད་བྱར་རུང་གང་
ཞིག །མེ་ཚད་མས་མ་དམིགས་པའི་མཚོན་བྱ་ཡིན་པའི་ཕྱིར། བུམ་པ་ཚད་མས་མ་
དམིགས་པ་ཆོས་ཅན། བུམ་པ་ཚད་མས་མ་དམིགས་པའི་ས་ཕྱོགས་ན་བུམ་པ་མེད་
པར་སྒྲུབ་པའི་ཐ་སྙད་འབའ་ཞིག་སྒྲུབ་ཀྱི་རྟགས་ཡང་དག་ཡིན་ཏེ། དེ་སྒྲུབ་ཀྱི་ཐ་སྙད་
སྒྲུབ་ཀྱི་རྟགས་ཡང་དག་གང་ཞིག །དེ་སྒྲུབ་ཀྱི་དོན་སྒྲུབ་ཀྱི་རྟགས་ཡང་དག་མ་ཡིན་
པའི་ཕྱིར་ཏེ། དེ་ན་བུམ་པ་མེད་པར་སྒྲུབ་པའི་རྟགས་ཡང་དག་ཡིན་ཀྱང་།:དེ་ན་བུམ་
པ་ཚད་མས་མ་དམིགས་པར་སྒྲུབ་པའི་རྟགས་ཡང་དག་མ་ཡིན་པའི་ཕྱིར། བདེན་པའི་
གཅིག་དང་བདེན་པའི་དུ་མ་གང་རུང་དུ་མེད་པ་དེ་སྤྱི་མཚན་བདེན་མེད་དུ་སྒྲུབ་པའི་
ཐ་སྙད་འབའ་ཞིག་སྒྲུབ་ཀྱི་རྟགས་ཡང་དག་ཡིན་ཏེ། སྤྱི་མཚན་བདེན་པའི་གཅིག་དང་
བདེན་པའི་དུ་མ་གང་རུང་དུ་མེད་པར་ཚད་མས་ངེས་པའི་གང་ཟག་ཡིན་ན། སྤྱི་མཚན་
བདེན་གྲུབ་ཏུ་ཚད་མས་མ་དམིགས་པར་ངེས་པའི་གང་ཟག་ཡིན་དགོས་པའི་ཕྱིར།
ཊིཀ་ཆེན་ལས།བུམ་མེད་དོན་དུ་བྱས་ནས། ཞེས་སོགས་ཀྱི་དོན་ནི། བུམ་པས་དག་
པའི་ས་ཕྱོགས་ན་བུམ་པ་མེད་པར་ཚད་མས་ངེས་ཟིན་པའི་གང་ཟག་ངོར་བུམ་པས་
དག་པའི་ས་ཕྱོགས་ལ་བུམ་པ་མེད་པའི་ཐ་སྙད་བྱ་རུང་དུ་སྒྲུབ་པའི་ཐ་སྙད་འབའ་ཞིག་
སྒྲུབ་ཀྱི་རྟགས་ཡང་དག་ཡོད་དེ་ཞེ་ན། མི་རིགས་ཏེ། བུམ་མེད་ཚད་མས་གྲུབ་པའི་
གང་ཟག་ཡིན་ན། བུམ་མེད་ཀྱི་ཐ་སྙད་བྱར་རུང་ཚད་མས་གྲུབ་པའི་གང་ཟག་ཡིན་
130~

དགོས་པའི་ཕྱིར་ཏེ། ་བུམ་པ་མེད་པ་ངེས་པའི་ཚད་མ་དེ་བུམ་མེད་ངེས་པའི་བློའི་ཐ་
སྙད་དང་། བུམ་པ་མེད་དོ་ཞེས་པའི་ངག་ནི་བུམ་མེད་ཀྱི་བརྗོད་པ་སྒྲའི་ཐ་སྙད་ཡིན་
པའི་ཕྱིར། རྒྱུ་མཚན་ཅན་གྱི་སྒྲ་ཤེས་སྒྲུབ། ཅེས་སོགས་ཀྱི་གཞུང་རྣམས་ནི། སྦྱོར་
བ་འཆད་པའི་ཚུལ་སྟོན་པར་བྱེད་པ་ཙམ་ཡིན་ལ། འགོད་པའི་ཚེ་བུམ་པས་དག་པའི་
ས་ཕྱོགས་ན་ཆོས་ཅན།: བུམ་པ་མེད་དེ། བུམ་པ་ཚད་མས་མ་དམིགས་པའི་ཕྱིར།
ཞེས་བཀོད་པར་བྱ་སྟེ། དེ་སྒྲུབ་ཀྱི་རང་བཞིན་མ་དམིགས་པའི་རྟགས་ཡང་དག་གི་
དངོས་ཀྱི་བསྒྲུབ་བྱའི་ཆོས་སུ་གཟུང་བྱ་ཡིན་ན། མེད་དགག་ཡིན་དགོས་པའི་ཕྱིར།
དེས་ན། རྒྱུ་ཚོགས་གྲངས་ཚང་གིས་འབྲས་བུ་འབྱུང་རུང་དུ་སྒྲུབ་པའི་རང་བཞིན་མ་
དམིགས་པའི་རྟགས་ཡང་དག་ཡོད་པར་འདོད་པ་ནི་མི་རིགས་ཏེ། འབྲས་བུ་འབྱུང་
རུང་མེད་དགག་མ་ཡིན་པའི་ཕྱིར། ཞེས་པའོ། ། འདིར་མ་དམིགས་པའི་རྩ་བའི་དབྱེ་
བ་ཞེས་སོགས་ཀྱི་དོན་ནི། འདིར་རྒྱུ་ཁྱབ་བྱེད་རང་བཞིན་མ་དམིགས་པའི་གཏན་
ཚིགས་གསུམ་དངོས་སུ་བསྟན་པ་ཆོས་ཅན། དགོས་པ་ཡོད་དེ། དགག་གཞིའི་སྟེང་
དུ་དགག་ཆོས་ཡོད་ན་དགག་གཞི་དང་དགག་ཆོས་གཉིས་ཀ་ཡང་ཕྱི་རྒོལ་གྱི་མངོན་
སུམ་གྱི་ཚད་མའི་ཡུལ་དུ་འདྲེར་རུང་བའི་གཏན་ཚིགས་དེ་ནི།རང་བཞིན་མ་དམིགས་
པའི་གཏན་ཚིགས་གཅིག་པུར་ངེས་ལ། རང་དབང་བའི་འབྲེལ་བ་གཉིས་ཡོད་པའི་
མ་དམིགས་པའི་གཏན་ཚིགས་དེ་ནི། རྒྱུ་དང་ཁྱབ་བྱེད་མ་དམིགས་པའི་གཏན་ཚིགས་
གཉིས་པོ་ཁོ་ནར་ངེས་སོ་ཞེས་རྟོགས་པའི་དགོས་པ་ཡོད་པའི་ཕྱིར། གཏན་ཚིགས་
དང་པོ་གྲུབ་སྟེ། བུམ་པ་ཚད་མས་མ་དམིགས་པའི་ས་ཕྱོགས་ན་བུམ་པ་ཡོད་ན། མངོན་
སུམ་ལ་སྣང་དུ་རུང་ཞིང་། དེ་ན་བུམ་པ་མེད་པར་སྒྲུབ་དགོས་པའི་ཕྱི་རྒོལ་ལ་དེ་ན་
བུམ་པ་མེད་པར་སྒྲུབ་པའི་རང་བཞིན་མ་དམིགས་པའི་རྟགས་ཡང་དག་འཇུག་པའི་
ཕྱིར་ཏེ། བུམ་པ་ཚད་མས་མ་དམིགས་པའི་རྟགས་ཀྱིས་དེའི་ས་ཕྱོགས་ན་བུམ་པ་
131-

མེད་པར་སྒྲུབ་པའི་ཕྱོགས་ཆོས་དེ། དེའི་རྟགས་ཀྱིས་དེ་སྒྲུབ་ཀྱི་ཕྱི་རྒོལ་ཡང་དག་གི་
མངོན་སུམ་གྱིས་གྲུབ་པའི་ཕྱིར་ཏེ། དེ་ལྟར་དུ། གཅིག་དམིགས་ཉམས་སུ་མྱོང་བ་
ལས། ཞེས་སོགས་ཀྱི་རིགས་པས་གྲུབ་པའི་ཕྱིར། རྟགས་གཉིས་པ་མ་གྲུབ་ན།
མ་དམིགས་པའི་རྟགས་ཡང་དག་ལ། རང་དབང་བའི་དེ་བྱུང་འབྲེལ་ཡོད་དེ།: རྒྱུ་མ་
དམིགས་པའི་རྟགས་ཡང་དག་གི་ལྡོག་ཁྱབ་འགྲུབ་པ་མེ་དུའི་དེ་བྱུང་འབྲེལ་ལ་ལྟོས་
པའི་ཕྱིར་ཏེ། མེ་དུའི་དེ་བྱུང་འབྲེལ་བསྐྱབས་པས་རྒྱུ་མ་དམིགས་པའི་རྟགས་ཡང་
དག་གི་ལྡོག་ཁྱབ་འགྲུབ་པར་འགྱུར་བའི་ཕྱིར། ཁྱབ་བྱེད་མ་དམིགས་པའི་རྟགས་
༣
ཡང་དག་ལ།“རང་དབང་བའི་བདག་གཅིག་འབྲེལ་ཡོད་དེ།ཤ་བ་ཤིང་དང་བདག་
གཅིག་ཏུ་འབྲེལ་བར་བསྒྲུབས་པས། ཁྱབ་བྱེད་མ་དམིགས་པའི་རྟགས་ཡང་དག་གི་
ལྡོག་ཁྱབ་འགྲུབ་པར་འགྱུར་པའི་ཕྱིར་ཏེ། དེའི་ཕྱིར་དེ་ཙམ་དང་འབྲེལ་བ།” ཞེས་
སོགས་ཀྱིས་དེ་ལྟར་བསྟན་པ་རིགས་པས་གྲུབ་པའི་ཕྱིར་དང་།རྒྱུ་དང་ངོ་བོ་ལྡོག་
ཉིད་ཀྱིས། ཞེས་སོགས་ཀྱིས་ཀྱང་དེ་ལྟར་དུ་བསྟན་པའི་ཕྱིར།ཞེས་པའོ། ༈ །གཉིས་
པ་གཞུང་དོན་ནི། ངག་དོན་དྲིལ་ན། མེ་མེད་པ་དེ་མེ་ཚད་མས་མ་དམིགས་པའི་
མཚན་མོའི་རྒྱ་མཚོ་དུ་མེད་དུ་སྒྲུབ་པའི་རྒྱུ་མ་དམིགས་པའི་རྟགས་ཡང་དག་ཡིན་ཏེ།
དེ་དེ་སྒྲུབ་ཀྱི་ཕྱོགས་ཆོས་གང་ཞིག །དུ་བ་མེ་ལ་དེ་བྱུང་དུ་འབྲེལ་བ་དེའི་ཕྱིར། ཤིང་
མེད་པ་དེ་ཤིང་ཚད་མས་མ་དམིགས་པའི་བྲག་རྫོང་ན་ཤ་པ་མེད་པར་སྒྲུབ་པའི་ཁྱབ་
བྱེད་མ་དམིགས་པའི་རྟགས་ཡང་དག་ཡིན་ཏེ། དེ་ལྟར་སྒྲུབ་པའི་ཕྱོགས་ཆོས་གང་
ཞིག །ཤ་བ་ཤིང་ལ་བདག་གཅིག་ཏུ་འབྲེལ་བ་དེའི་ཕྱིར། སྔར་བཤད་པའི་གཏན་
ཚིགས་ཀྱི་ནི་ཚུལ་གསུམ་ལའང་། ཞེས་སོགས་ཀྱི་དོན་བསྡུ་བ་ནི། ་རྒྱུ་དང་འབྲས་
བུའི་དངོས་པོའམ། ཞེས་སོགས་རྐང་པ་བཞི་གསུངས། ངག་དོན་ནི། གཏན་ཚིགས་
མི་མཐུན་ཕྱོགས་ལ་སྐབས་ཀྱི་ཕྱི་རྒོལ་གྱིས་མ་མཐོང་ཙམ་གྱིས་དེ་ལ་མེད་ངེས་ཀྱི་
~132~

ལྡོག་ཁྱབ་དང༌། དེ་མཐུན་ཕྱོགས་ལ་མཐོང་ཙམ་གྱིས་དེའི་རྗེས་ཁྱབ་མི་འགྲུབ་སྟེ།
ཁྱབ་པའི་ཚུལ་གཉིས་འབྲེལ་བ་ལ་བལྟོས་པའི་ཕྱིར་ཏེ། དེ་ལྟར་བསྒྲུབས་ཟིན་པའི་
ཕྱིར། ལྡོག་ཁྱབ་འགྲུབ་པ་འབྲེལ་བ་ལ་ལྟོས་ན། འབྲེལ་པ་ངེས་བྱེད་ཀྱི་ཚད་མ་དེ་ལ་
དུ་ཡོད་ཅེ་ན། འདི་ལ་སྒྲུབ་རྟགས་ཀྱི་འབྲེལ་པ་ངེས་བྱེད་ཀྱི་ཚད་མ། དགག་རྟགས་ཀྱི
འབྲེལ་པ་ངེས་བྱེད་ཀྱི་ཚད་མ་གཉིས། ་དང་པོ་ལ། འབྲས་རྟགས་ཀྱི་འབྲེལ་པ་ངེས་
བྱེད་ཀྱི་ཚད་མ་དང་། རང་བཞིན་རྟགས་ཀྱི་འབྲེལ་པ་ངེས་བྱེད་ཀྱི་ཚད་མ་གཉིས་
ལས། དང་པོ་སྟོན་པ་ལ། མེ་ཡི་འབྲས་བུ་དུ་བ་སྟེ། ཞེས་སོགས་གསུངས་ཏེ། འདིའི་
སྔ་འགྲེལ་དུ་རང་འགྲེལ་ལས། འོ་ན་གལ་ཏེ་མཐོང་བ་དང་མ་མཐོང་བ་དག་རྗེས་སུ་
འགྲོ་བ་དང་ལྡོག་པ་རྟོགས་པའི་རྟེན་མིན་ན། ཇི་ལྟར་དུ་བས་མེ་མི་འཁྲུལ་ལོ། ཞེས་བྱ་
བར་རྟོགས་ཞེ་ན། འདི་ལྟར། མེའི་འབྲས་བུ་དུ་བ་སྟེ། ཞེས་གསུངས་པའི་ཕྱིར། ངག་
དོན་ནི། དུ་བ་ཆོས་ཅན། མེའི་འབྲས་བུ་ཡིན་ཏེ། མེས་ཕན་གདགས་སྟོབས་ཀྱིས་མེ་
ཡོད་མེད་ཀྱི་རྗེས་སུ་འགྲོ་ལྡོག་བྱེད་པའི་དངོས་པོ་ཡིན་པའི་ཕྱིར། མེ་དུ་རྒྱུ་འབྲས་སུ་
ངེས་བྱེད་ཀྱི་ཚད་མ་སོགས་ནི་གོང་དུ་བཤད་ཟིན་ལ། དེ་ལྟར་གསུངས་པ་ལ་དགོས་
པ་ཡོད་དེ། མེ་དུ་རྒྱུ་འབྲས་མ་ཡིན་པར་འདོད་པའི་ལོག་རྟོག་འགོག་པའི་རིགས་པ་
རྒྱས་པར་བསྟན་པའི་དགོས་པ་ཡོད་པའི་ཕྱིར། ཁོ་ན་རེ། མེ་ལོག་པས་དུ་བ་མི་ལྡོག་
པར་ཐལ། དུ་བ་དེ་མེ་མེད་བརྒྱ་བྱིན་གྱི་སྤྱི་བོ་ལས་ཀྱང་སྐྱེ་བའི་ཕྱིར་ཞེ་ན། དེ་
འགོག་པ་ལ། དེ་མེད་པར་ནི་དེ་ཡོད་ན། རྐང་པ་གཉིས་གསུངས། ངག་དོན་ནི། དུ་བ་
རྒྱུ་མེད་དུ་འབྱུང་བར་ཐལ། མེ་མེད་པར་ཡང་དུ་བ་འབྱུང་བའི་ཕྱིར། རྟགས་ཁས།
འདོད་མི་ནུས་ཏེ། རྒྱུ་མེད་གཞན་ལ་མི་ལྟོས་ཕྱིར། རྐང་པ་བཞི་གསུངས། ངག་དོན་
ནི། དུ་བ་ཆོས་ཅན། ཡོད་པའི་དུས་མི་སྲིད་པར་ཐལ། རྒྱུ་མེད་དུ་སྐྱེ་བའི་ཕྱིར། དེ་
ཆོས་ཅན། མེད་པའི་དུས་མི་སྲིད་པར་ཐལ། རྒྱུ་མེད་དུ་སྐྱེ་བའི་ཕྱིར། རྟགས་ཁས།
·133-

ཁྱབ་པ་གཉིས་ཡོད་དེ།རེས་འགའ་བའི་དངོས་པོ་ཡིན་ན་རང་གི་རྒྱུ་རྐྱེན་ལ་ལྟོས་
དགོས་པའི་ཕྱིར། དེ་སྐད་དུའང་། རང་འགྲེལ་ལས། དུ་བ་དེ་རྒྱུ་མེད་ལས་འབྱུང་ན་ནི
ལྟོས་པ་མེད་པའི་ཕྱིར་ནམ་ཡང་མི་འབྱུང་བར་མི་འགྱུར་ཏེ། དེ་འབྱུང་བ་ལ་མ་ཚང་
བ་མེད་པའི་ཕྱིར་འདོད་པའི་དུས་བཞིན་ནོ། ཡང་ན་ནི་དེའི་ཚེ་ཡང་འབྱུང་བར་མི་
འགྱུར་ཏེ། མེད་པའི་དུས་དང་ཁྱད་པར་མེད་པའི་ཕྱིར་རོ། དངོས་པོ་ལྟོས་པ་རྣམས་ནི་
རེས་འགའ་བར་འགྱུར་ཏེ་ཡོད་པ་དང་མེད་པའི་དུས་དག་ན་དེ་འབྱུང་བར་རུང་བ་དང་
མི་རུང་བ་ཉིད་དང་ལྡན་པའི་ཕྱིར་རོ། ཞེས་སོགས་གསུངས་སོ།ཊིཀ་ཆེན་ལས།ཁ་
ཅིག་རྒྱུ་མེད་དུ་སྐྱེ་ན་རྟག་ཏུ་ཡོད་པར་ཐལ་བ་དང་། ནམ་ཡང་མེད་པར་ཐལ་བ་གང་
རུང་གཅིག་འཕེན། ཞེས་སོགས་ཀྱི་དོན་ནི། གཞུང་འདིས་ཐལ་བ་དེ་གཉིས་ཀ་
འཕེན་ཚུལ་བསྟན་པར་ཐལ། : དེས་ཐལ་བ་སྔ་མ་འཕེན་པར་བསྟན་པ་ལ་ཡང་སྐྱོན་
མེད། ཕྱི་མ་འཕེན་པར་བསྟན་པ་ལ་ཡང་སྐྱོན་མེད་པའི་ཕྱིར། རྟགས་དང་པོ་མ་གྲུབ་
ན། འོ་ན་རྟག་ཏུ་ཡོད་པའམ། ཞེས་པའི་གཞུང་སྔ་མ་སྐྱོན་དང་བཅས་པར་ཐལ། མ་
གྲུབ་པ་དེའི་ཕྱིར། རྟགས་གཉིས་པ་མ་གྲུབ་ན། མེད་པར་འགྱུར། ཞེས་པའི་གཞུང་ཕྱི་
མ་སྐྱོན་དང་བཅས་པར་ཐལ། མ་གྲུབ་པ་དེའི་ཕྱིར། གཞན་ཡང་། གཞུང་འདི་གདུལ་
བྱའི་རྒྱུད་ལ་ཐེ་ཚོམ་སྐྱེ་བའི་ཕྱིར་དུ་བརྩམས་པར་ཐལ།གཞུང་འདི་ལ་བརྟེན་ནས་
ཐལ་བ་དེ་གཉིས་འཕེན་ཚུལ་མི་ཤེས་པའི་ཕྱིར། རྟགས་ཁས། ཞེས་པའོ། རྒྱུ་མེད་
ལས་སྐྱེས་ན།རྟག་ཏུ་ཡོད་མེད་གང་རུང་གཅིག་ཏུ་ཐལ་བ་བརྗོད་པ་ཡིན་གྱི།ཞེས་
སོགས་ཀྱི་དོན་ནི། རྒྱུ་མེད་ལས་སྐྱེ་ན་རྟག་ཏུ་ཡོད་མེད་གང་རུང་ཡིན་པས་ཁྱབ་
ཀྱང་། རྟག་ཏུ་ཡོད་པས་ཀྱང་མ་ཁྱབ། མེད་པས་ཀྱང་མ་ཁྱབ་སྟེ། ཤེས་བྱ་ཡིན་ན།
བུམ་པ་དང་བུམ་མིན་གང་རུང་ཡིན་པས་ཁྱབ་ཀྱང་། བུམ་པ་ཡིན་པས་ཀྱང་མ་ཁྱབ།
བུམ་པ་མིན་པས་ཀྱང་མ་ཁྱབ་པའི་ཕྱིར་ཞེ་ན། མ་ཁྱབ་སྟེ། རྒྱུ་མེད་དུ་སྐྱེ་བ་ནི་མི་
·134~·

སྲིད་ལ། ཤེས་བྱ་ཡིན་པ་སྲིད་པའི་ཕྱིར།དེས་ན་རྒྱུ་མེད་དུ་སྐྱེ་ན་རྟག་ཏུ་ཡོད་པས་
ཁྱབ་པར་ཐལ། དུ་བ་ཆོས་ཅན། རྟག་ཏུ་ཡོད་པར་ཐལ། རྒྱུ་མེད་དུ་སྐྱེ་བའི་ཕྱིར།
ཞེས་པ་གཞུང་སྔ་མའི་ཐལ་བ་རྣམ་དག་ཡིན་པའི་ཕྱིར། འདོད་ན་སྒྲིག།རྒྱུ་མེད་དུ་སྐྱེ་
ན་མེད་པས་ཁྱབ་པར་ཐལ། དུ་བ་ཆོས་ཅན། གཏན་ནས་མེད་པར་ཐལ།རྒྱུ་མེད་དུ་
སྐྱེ་བའི་ཕྱིར།ཞེས་པ་གཞུང་ཕྱི་མའི་ཐལ་བ་རྣམ་དག་ཡིན་པའི་ཕྱིར། འདོད་ན་སྒྲིག།
ཁྱབ་པ་དེ་གཉིས་ཡོད་པ་མིན་པར་ཐལ།ཤེས་བྱ་ཡིན་ན་བུམ་པ་ཡིན་པས་ཁྱབ་པ་
དང་། བུམ་མིན་ཡིན་པས་ཁྱབ་པ་གཉིས་པོ་ཡོད་པ་མ་ཡིན་པའི་ཕྱིར། འཁོར་གསུམ་
མོ། ཡང་ཤེས་བྱ་ཡིན་ན་དགག་པ་ཡིན་པས་ཁྱབ་པར་ཐལ། གཞི་གྲུབ་སྒྲུབ་པ་མིན་
ན། ་དགག་པ་ཡིན་དགོས་པ་གང་ཞིག། ཤེས་བྱ་ཡིན་ན། གཞི་གྲུབ་སྒྲུབ་པ་མ་ཡིན་
པའི་ཕྱིར། ཞེས་པའི་ཐལ་འགྱུར་ལ་ཁྱབ་པ་མེད་ན།: ཤེས་བྱ་ཡིན་ན་བུམ་པ་ཡིན་
པས་ཁྱབ་པར་ཐལ། ཤེས་བྱ་ཡིན་ན་བུམ་པ་དང་བུམ་མིན་གང་རུང་ཡིན་ནས་བུམ་
མིན་མིན་པའི་ཕྱིར། ཞེས་པའི་ཐལ་འགྱུར་ལ་ཁྱབ་པ་ཡོད་པ་འབུད། ཡང་རྒྱུ་མེད་
ལས་སྐྱེ་ན། རྟག་ཏུ་ཡོད་མེད་གཉིས་ཀ་ཡིན་ན། ཞེས་སོགས་ཀྱི་དོན་ནི། རྒྱུ་མེད་
ལས་སྐྱེ་ན་རྟག་ཏུ་ཡོད་མེད་གཉིས་ཀ་ཡིན་པར་ཐལ།རྒྱུ་མེད་ལས་སྐྱེ་ན་རྟག་ཏུ་ཡོད་
པས་ཀྱང་ཁྱབ། མེད་པས་ཀྱང་ཁྱབ་པའི་ཕྱིར། འདོད་ན། དངོས་འགལ་བར་ན་གཉིས་
ཡིན་གྱི་ཕུང་གསུམ་ཡོད་པར་ཐལ། འདོད་པའི་ཕྱིར་ཞེ་ན། ཐལ་འགྱུར་སྔ་མ་ལ་མ་
ཁྱབ་སྟེ། རྒྱུ་མེད་ལས་སྐྱེ་ན་རྟག་ཏུ་ཡོད་པས་ཁྱབ་ན། རྟག་ཏུ་ཡོད་མི་དགོས།རྒྱུ་
མེད་ལས་སྐྱེ་ན་མེད་པས་ཁྱབ་ན་མེད་མི་དགོས་པའི་ཕྱིར། མ་གྲུབ་ན། དུ་བ་ཆོས་
ཅན། རྟག་ཏུ་ཡོད་པར་ཐལ།རྒྱུ་མེད་ལས་སྐྱེ་ན་རྟག་ཏུ་ཡོད་པས་ཁྱབ་པའི་ཕྱིར།
འདོད་ན། དེ་ཆོས་ཅན།རྟག་ཏུ་མེད་པར་ཐལ། རྒྱུ་མེད་ལས་སྐྱེ་ན་རྟག་ཏུ་མེད་པས་
ཁྱབ་པའི་ཕྱིར། འདོད་ན་དངོས་འགལ་ལོ།འོ་ན་རྒྱུ་མེད་ལས་སྐྱེ་ན་རྟག་ཏུ་ཡོད་པ་
135

ཡིན་ནམ། མེད་པ་ཡིན་ཞེ་ན། འོ་ན་ཤེས་བྱ་ཡིན་ན། བུམ་ཡོད་ཡིན་ནམ། བུམ་མེད་
ཡིན། སྔ་མ་ལྟར་ན། རྒྱུ་མེད་ལས་སྐྱེ་ན་རྟག་ཏུ་ཡོད་པ་ཡིན། ཕྱི་མ་ལྟར་ན། རྒྱུ་མེད་
ལས་སྐྱེ་ན་རྟག་ཏུ་མེད་པ་ཡིན།ཞེས་སྟོབས་མཚུངས་ཀྱི་སྒོ་ནས་ཁས་བླང་བར་བྱ་
ཞིང་། རྒྱུ་མེད་ལས་སྐྱེ་ན་རྟག་ཏུ་ཡོད་པ་ཡིན། རྒྱུ་མེད་ལས་སྐྱེ་ན་རྟག་ཏུ་མེད་པ
ཡིན་བྱས་ཀྱང་གནོད་བྱེད་མེད་དོ། གཉིས་པ་རང་བཞིན་གྱི་རྟགས་ཀྱི་འབྲེལ་པ་ངེས་
བྱེད་ཀྱི་ཚད་མ་མདོར་བསྟན་གྱི་ཚུལ་གྱིས་འཆད་པར་བྱེད་པ་ལ། རང་བཞིན་ལ་
ཡང་མེད་མི་འབྱུང་།རྐང་པ་བཞི་གསུངས་ཏེ།འདིའི་མཚམས་སྦྱར་དུ། འབྲས་བུ་ནི་
དེ་ལས་སྐྱེས་པའི་ཕྱིར།| རྒྱུ་མེད་ལ་མི་འབྱུང་བ་ཡིན་ལ་རག་ན། དེ་རང་བཞིན་ཇི་
ལྟར་མེད་ན་མི་འབྱུང་བ་ཡིན་ཞེ་ན། ཞེས་གསུངས་པའི་ཕྱིར། ངག་དོན་ནི། འབྲས་
རྟགས་ཡང་དག་ཏུ་མ་ཟད།རང་བཞིན་གྱི་རྟགས་ཡང་དག་ལ་ཡང་རྟགས་ཆོས་མེད་
ན་མི་འབྱུང་བའི་འབྲེལ་པ་ཡོད་དེ།བྱས་པ་མི་རྟག་པ་ལ་བདག་གཅིག་ཏུ་འབྲེལ་བའི་
ཕྱིར་ཏེ། དེ་ལྟར་དུ་འབྲེལ་པའི་རང་ལྡོག་སྒྲུབ་བྱེད་དང་དོན་ལྡོག་སྒྲུབ་བྱེད་ཀྱི་རིགས་
པ་གཉིས་ལ་བརྟེན་ནས་འགྲུབ་པའི་ཕྱིར། རང་བཞིན་ལ་ཡང་མེད་མི་འབྱུང༌། རྐང་པ་
གཉིས་ཀྱིས་འབྲེལ་པའི་རང་ལྡོག་དང་། དེ་མེད་ན་ནི་ཡོད་པའི་བདག།རྐང་པ་གཉིས་
ཀྱིས་འབྲེལ་པའི་དོན་ལྡོག་བསྟན་པའི་ཕྱིར། དང་པོ་ནི། བྱས་པ་ཆོས་ཅན། རང་གྲུབ་
ཙམ་ནས་འཇིག་ངེས་ཡིན་ཏེ། དེ་ལྟར་དུ་རང་གི་རྒྱུ་རྐྱེན་གྱིས་བྱས་པའི་ཕྱིར། གཉིས་
པ་ནི།“ བྱས་པ་ཆོས་ཅན། མི་རྟག་པ་ལ་བདག་གཅིག་ཏུ་འབྲེལ་ཏེ། དེ་ལ་འབྲེལ་བ་
གང་ཞིག །དེ་དང་བདག་ཉིད་གཅིག་ཡིན་པའི་ཕྱིར། བྱས་པ་མི་རྟག་པ་ལས་ཐ་དད་
མི་རྟག་པ་ལོག་པའི་སྟོབས་ཀྱིས་བྱས་པ་ལྡོག་པར་འགྱུར་བ་ནི། བྱས་པ་མི་རྟག་པ་
ལ་འབྲེལ་པའི་མཚན་ཉིད་ཡིན་ཞིང་། མི་རྟག་པ་ལོག་པའི་སྟོབས་ཀྱིས་བྱས་པ་ལྡོག་
པ། རྟག་ན་མ་བྱས་པས་ཁྱབ་པ། རྟག་པ་བྱས་པས་སྟོང་བ་རྣམས། བྱས་པ་མི་རྟག་པ་
136 ~.

ལ་འབྲེལ་པའི་དོན་ལྡོག་གི་ཕྱོགས་གཅིག་ཡིན་པར་མཚུངས་པས། རྟག་ན་མ་བྱས་
པས་ཁྱབ་པ། བྱས་རྟགས་ཀྱིས་སྒྲ་མི་རྟག་པར་སྒྲུབ་པའི་ལྡོག་ཁྱབ་ཏུ་འདོད་པ་ནི། མི་
མཐུན་ཕྱོགས་ལ་སྐབས་ཀྱི་ཕྱི་རྒོལ་གྱིས་མ་མཐོང་ཙམ་གྱིས་གཏན་ཚིགས་མི་མཐུན་
ཕྱོགས་ལ་མེད་ངེས་ཀྱི་ལྡོག་ཁྱབ་གྲུབ་པར་འདོད་པ་ལས་ཀྱང་མི་རིགས་པ་ཤིན་ཏུ་
ཆེ་སྟེ། སྒྲ་མི་རྟག་པར་སྒྲུབ་པའི་ལྡོག་ཁྱབ་ཀྱི་མཚན་ཉིད་འཆད་པའི་ཚིག་ཟུར་དུ་མི་
རྟག་པ་ལ་འབྲེལ་ཞེས་སྨོས་པ་དང་དངོས་སུ་འགལ་བར་འགྱུར་བའི་ཕྱིར། ཇི་ལྟར་ཞེ་
ན། བྱས་རྟགས་ཀྱིས་སྒྲ་མི་རྟག་པར་སྒྲུབ་པའི་ལྡོག་ཁྱབ་ངེས་པའི་སྔ་རོལ་ཏུ་བྱས་མི་-
རྟག་གི་འབྲེལ་པ་ངེས་པ་འགྲོ་དགོས་པར་ཐལ། སྒྲ་མི་རྟག་པར་སྒྲུབ་པའི་ལྡོག་ཁྱབ་
ཀྱི་མཚན་ཉིད་འཆད་པའི་ཚིག་ཟུར་དུ་མི་རྟག་པ་ལ་འབྲེལ་ཞེས་སྨོས་པ་ལ་དགོས་པ་
ཡོད་པའི་ཕྱིར། འདོད་ན་སྒྲིག།དེའི་རྟགས་ཀྱིས་དེ་སྒྲུབ་ཀྱི་ལྡོག་ཁྱབ་ངེས་པའི་སྔ་
རོལ་ཏུ་མི་རྟག་པ་ལོག་པའི་སྟོབས་ཀྱིས་བྱས་པ་ལྡོག་པར་ངེས་པ་དེ་འགྲོ་དགོས་པར་
ཐལ། འདོད་པའི་ཕྱིར། འདོད་ན་སྒྲིག །དེ་ལྟར་ངེས་པའི་སྔ་རོལ་ཏུ་རྟག་ན་མ་བྱས་
པའི་ཁྱབ་པ་ངེས་པ་འགྲོ་དགོས་པར་ཐལ། འདོད་པའི་ཕྱིར། འདོད་ན་སྒྲིག །རྟག་ན་
མི་
མ་བྱས་པའི་ཁྱབ་པ་ངེས་པའི་སྔ་རོལ་ཏུ། རྟག་ན་མ་བྱས་པའི་ཁྱབ་པ་ངེས་པ་འགྲོ་
དགོས་པར་ཐལ། དེ་དེའི་རྟགས་ཀྱིས་དེ་སྒྲུབ་ཀྱི་ལྡོག་ཁྱབ་གང་ཞིག །འདོད་པའི་
ཕྱིར། འཁོར་གསུམ། ཁོ་ན་རེ། བྱས་པ་ངེས་པའི་སྔ་རོལ་ཏུ་བྱས་པ་ངེས་པ་འགྲོ་
དགོས་པར་ཐལ། བྱས་པ་དེ་དེའི་རྟགས་ཀྱིས་དེ་སྒྲུབ་ཀྱི་ལྡོག་ཁྱབ་གང་ཞིག །དེའི་
རྟགས་ཀྱིས་དེ་སྒྲུབ་ཀྱི་ལྡོག་ཁྱབ་ངེས་པའི་སྔ་རོལ་ཏུ་བྱས་པ་ངེས་པ་འགྲོ་དགོས་ཕྱིར།
འཁོར་གསུམ་ཞེ་ན། བཞད་གད་ཀྱི་གནས་ཏེ། ལྐུགས་པ་ཞིག་གིས་ཁོ་བོ་ཅག་ཁྱོད་
ཀྱི་མ་ལ་འགོད་པར་རིགས་པར་ཐལ། ཁྱོད་ཁོ་བོའི་མ་ལ་འགོད་པར་རིགས་པའི་ཕྱིར།
འཁོར་གསུམ། ཞེས་རང་གི་ཕ་ལ་བརྗོད་པ་དང་མཚུངས་པའི་ཕྱིར། རང་བཞིན་
137

རྟགས་ཡང་དག་གི་ཕྱོགས་ཆོས་མ་གྲུབ་པ་སྤངས་པའི་སྒོ་ནས་བདེན་པ་གཉིས་ཀྱི་
རྣམ་གཞག་རྒྱས་པར་འཆད་པ་ལ། གང་ཕྱིར་དངོས་ཀུན་རང་བཞིན་གྱིས། ཞེས་
སོགས་གསུངས་ཏེ། འདིའི་མཚམས་སྦྱར་དུ། འོ་ན་ནི་ཐ་དད་པ་མེད་པའི་ཕྱིར་བྱས་
པ་གང་ཡིན་པ་དེ་ཉིད་མི་རྟག་པ་ཡིན་པས་དམ་བཅས་པའི་དོན་གྱི་ཕྱོགས་གཅིག་གཏན་
ཚིགས་སུ་འགྱུར་རོ་ཞེ་ན། དེ་ནི་ཉེས་པ་མེད་དེ། ཞེས་གསུངས་པའི་ཕྱིར། འདིའི་
སྐབས་སུ། སྤྱི་དོན་དང་། གཞུང་དོན་གཉིས། དང་པོ་ལ་རང་བཞིན་རྟགས་ལ་འཕྲོས་
པའི་དོགས་པ་སྐྱེ་ཚུལ་བཤད་པ། དོགས་པ་སྐྱེ་བའི་རྒྱུ་མཚན་རྟོགས་དཀའ་བའི་གནས་
ཀྱི་གཙོ་བོ་ངོས་བཟུང་བ། དེ་ལ་ལུགས་གཞན་དཔེར་བརྗོད་པ་དང་གསུམ། དང་པོ་
ནི། བྱས་པའི་རྫས་དང་མི་རྟག་པའི་རྫས་ཐ་དད་མེད་པར་ཐལ། བྱས་མི་རྟག་རྫས་ཐ་
དད་མེད་པའི་ཕྱིར། རྟགས་ཁས། འདོད་ན། བྱས་པ་སྒྲ་མི་རྟག་པར་སྒྲུབ་པའི་དམ་
བཙའི་དོན་གྱི་ཕྱོགས་གཅིག་རྟགས་སུ་བཀོད་པའི་མ་གྲུབ་པའི་གཏན་ཚིགས་ཡིན་པར་
ཐལ། འདོད་པ་གང་ཞིག །བྱས་པའི་རྟགས་ཀྱིས་སྒྲ་མི་རྟག་པར་སྒྲུབ་པའི་གཏན་
ཚིགས་ཡིན་ན། རྫས་སུ་གྲུབ་པས་ཁྱབ་པའི་ཕྱིར། གལ་ཏེ་དེ་ཡིན་ན་རྟོག་པས་
བཏགས་ཙམ་ཡིན་པས་ཁྱབ་བོ་ཞེ་ན། འོ་ན་བྱས་པའི་རྟགས་ཀྱིས་སྒྲ་མི་རྟག་པར་སྒྲུབ་
པའི་གཏན་ཚིགས་ཡིན་ན་མི་རྟག་པ་ཡིན་པར་འགལ་བར་ཐལ།:དམ་བཅའ་དེའི་ཕྱིར།
འདོད་ན། རྗེས་དཔག་གིས་ལྐོག་གྱུར་གྱི་དོན་རང་མཚན་གོ་བ་མི་སྲིད་པ་ཡིན་པར་
ཐལ། འདོད་པའི་ཕྱིར། འདོད་ན། ཕྲ་བའི་མི་རྟག་པ་དང༌། རྡུལ་ཕྲན་ལ་སོགས་པ་
:ཚད་མས་མ་གྲུབ་པར་ཐལ། འདོད་པའི་ཕྱིར། འདོད་ན། ྋརྒྱུན་དང་རགས་པ་ལ་
སོགས་པ་མ་གྲུབ་པར་ཐལ། འདོད་པའི་ཕྱིར། །འདོད་ན།འདུས་བྱས་མི་སྲིད་པར་
ཐལ། འདོད་པའི་ཕྱིར། འདོད་ན། འདུས་མ་བྱས་ཀྱང་མི་སྲིད་པར་ཐལ་ལོ། གལ་ཏེ་
རྟོག་པས་བཏགས་པའི་དོན་ལ་ཞེན་ནས་ཞུགས་པས་རང་མཚན་
~138

སྐྱོན་མེད་དོ་ཞེ་ན།མི་རིགས་པར་ཐལ། བྱས་པའི་རྟགས་ཀྱིས་སྒྲ་མི་རྟག་པར་སྒྲུབ་
པའི་
འི་རྟགས་སུ་གཟུང་བྱ་ཡིན་ན་མི་རྟག་པ་ཡིན་པར་འགལ་བས།བྱས་པའི་རྟགས་
ལས་སྒྲ་མི་རྟག་པར་ཞེན་ན་ལོག་ཤེས་སུ་འགྱུར་བའི་ཕྱིར། གལ་ཏེ་བྱས་པའི་རྟགས་
ཀྱིས་སྒྲ་མི་རྟག་པར་རྟོགས་པ་མི་སྲིད་པར་ཐལ། དེའི་རྟགས་ཀྱིས་དེ་སྒྲུབ་ཀྱི་རྟགས་
ཆོས་ཀྱི་འབྲེལ་པ་མེད་པའི་ཕྱིར། དེར་ཐལ། དེའི་རྟགས་ཀྱིས་དེ་སྒྲུབ་ཀྱི་རྟགས་སུ་
གཟུང་བྱ་ཡིན་ན། རྫས་སུ་ཡོད་པས་ཁྱབ་ན་ནི། བྱས་པ་དེ་སྒྲུབ་ཀྱི་མ་གྲུབ་པའི་
གཏན་ཚིགས་སུ་འགྱུར།རྫས་སུ་མ་གྲུབ་པར་རྟོག་བཏགས་ཡིན་པས་ཁྱབ་ན་ནི།དེའི་
རྟགས་ཀྱིས་དེ་སྒྲུབ་ཀྱི་ཁྱབ་པ་འགལ་ཞིང་། ཕྱོགས་ཆོས་མ་གྲུབ་པར་འགྱུར་བའི་
ཕྱིར།ཞེས་སོགས་ནི་རྟོགས་ལྡན་ལ་སྐྱེ་བའི་དོགས་པའོ། གཉིས་པ་ནི།རང་མཚན་
དོན་དམ་པར་ཡོད་པ་དང་། སྦྱི་མཚན་ཀུན་རྫོབ་ཙམ་དུ་ཡོད་པའི་ཁྱད་པར་མི་འཐད་
པར་ཐལ། དེ་གཉིས་བདེན་པར་ཡོད་མེད་མཚུངས་བའི་ཕྱིར། དེར་ཐལ། རྟོག་པ་ལ་
བུམ་མིན་ལས་ལོག་པར་སྣང་བ་དང་།བུམ་མིན་ལས་ལོག་པ་གཉིས་བདེན་པར་ཡོད་
མེད་དང་། རང་མཚན་ཡིན་མིན་རྣམ་པ་ཀུན་ཏུ་མཚུངས་པའི་ཕྱིར། རྟགས་ཁས།
གསུམ་པ་ནི། ངོ་བོ་ཉིད་མེད་པར་སྨྲ་བའི་ཐལ་འགྱུར་བའི་སྐབས་སུ། ཆོས་རྣམས་
བདེན་པར་མེད་པ་དང་། ཐ་སྙད་དུ་ཡོད་པའི་རྣམ་གཞག་མི་འཐད་པར་ཐལ།གཟུགས་
སྒྲ་ལ་སོགས་པ་དབང་ཤེས་ལ་རང་གི་མཚན་ཉིད་ཀྱིས་གྲུབ་པར་སྣང་བ་དེ་ཁེགས་ན།
ཀུན་རྫོབ་ཀྱི་བདེན་པ་ཁེགས་པར་འགྱུར། དེ་མ་ཁེགས་ན་དོན་དམ་པའི་བདེན་པ་
ཁེགས་པར་འགྱུར་བའི་ཕྱིར། རྟགས་ཁས། མདོར་ན་ཀུན་རྫོབ་ཏུ་ཡོད་ན་བདེན་པར་
ཡོད་དགོས།བདེན་པར་མེད་ན་ཀུན་རྫོབ་ཏུ་མེད་དགོས་སྙམ་དུ་སེམས་པ་དང་མཚུངས་
པས། དེའི་ལན་བཤད་པར་བྱའོ། སྤྱི་མཚན་བདེན་པར་མེད་ན་རང་མཚན་བདེན་
པར་མེད་མི་དགོས་ཏེ། ཐལ་འགྱུར་བའི་ལུགས་ལ་བདེན་པར་མེད་ན། ཐ་སྙད
139ཆ་”

:མེད་མི་དགོས་པ་བཞིན་དུ་གནས་པའི་ཕྱིར། འདིར། སྤྱི་མཚན་བདེན་གྲུབ་བཀག་
པའི་སྒོ་ནས་སྒྲོ་འདོགས་སེལ་བ་དང་རང་མཚན་བདེན་མེད་བཀག་པའི་སྒོ་ནས་ཆད་
ལྟ་སེལ་བར་རིགས་ཏེ།ངོ་བོ་ཉིད་མེད་པར་སྨྲ་བའི་སྐབས་སུ་བདེན་གྲུབ་བཀག་པའི་
སྒོ་ནས་སྒྲོ་འདོགས་སེལ་བར་བྱེད།ཀུན་རྫོབ་ཏུ་མེད་པ་བཀག་པའི་སྒོ་ནས་སྐུར་འདེབས་
སེལ་བར་བྱེད་པ་བཞིན་དུ་གནས་པའི་ཕྱིར། རང་མཚན་བདེན་གྲུབ་ཏུ་རྟོགས་ཤིང་།
སྤྱི་མཚན་བདེན་མེད་དུ་རྟོགས་པའི་ལྟ་བ་ནི་ཡང་དག་པའི་ལྟ་བ་ཡིན་ལ། སེམས་ཙམ་
པའི་སྐབས་སུ་ཡང་འདི་ཁོ་ན་བཞིན་དུ་ལས་ལེན་པར་རིགས་པ་ནི། ས་སྡེ་སྐོར་དང་།
ཞེས་སོགས་ཀྱིས་བསྟན་པ་ནི། དྲང་ངེས་རྣམ་འབྱེད་ཀྱི་དགོངས་པར་ཡང་སྣང་སྟེ།
དེས་སེམས་ཙམ་པའི་སྐབས་སུ་སྤྱི་མཚན་ཐམས་ཅད་ཀུན་བཏགས་དང་། ཀུན་བཏགས་
ཐམས་ཅད་བདེན་མེད་དུ་བསྟན་པའི་ཕྱིར། དེས་ན་སེམས་ཙམ་པའི་སྐབས་སུ་གཉིས་
སྟོང་གི་དེ་ཁོ་ན་ཉིད་རང་མཚན་དུ་འདོད་རིགས་ཏེ། དེ་སྤྱི་མཚན་དུ་འདོད་མི་རིགས་
པའི་ཕྱིར་རོ། གཉིས་པ་གཞུང་དོན་ནི། བྱས་མི་རྟག་རྫས་གཅིག་ཡིན་ན།བྱས་པའི་
རྫས་དང་མི་རྟག་པའི་རྫས་གཅིག་ཡིན་མི་དགོས་པའི་ཕྱིར་ཏེ།བྱས་མི་རྟག་ངོ་བོ་གཅིག་
ལ་ལྡོག་པ་ཐ་དད་དུ་གཞན་སེལ་བའི་རྣམ་གཞག་དང་། དེ་ལ་འཇུག་ཚུལ་རྒྱས་པར་
བཤད་པ་ལས་གྲུབ་པའི་ཕྱིར། འོ་ན་གཞན་སེལ་བའི་རྣམ་གཞག་ཇི་ལྟ་བུ་ཞེ་ན། དེ་
རྒྱས་པར་འཆད་པའི་ཕྱིར་དུ།ཡུལ་དངོས་པོའི་གནས་ལུགས་གཏན་ལ་འབེབས་པར་
བྱེད་པ་ལ། གཞུང་འདི་རྣམས་གསུངས། ངག་དོན་ནི། སྒྲ་ཆོས་ཅན། རང་དང་དངོས་
པོར་རིགས་མཐུན་པའི་བུམ་སྣམ་སོགས་དང་། རང་དང་དངོས་པོར་རིགས་མི་མཐུན་
པའི་མ་བྱས་པ་དང་རྟག་པ་སོགས་ལས་ལོག་སྟེ། གཞན་དང་མ་འདྲེས་པར་རང་བཞིན་
གྱིས་རང་གི་ངོ་བོ་ལ་གནས་པའི་མཉན་བྱ་ཡིན་པའི་ཕྱིར། རང་བཞིན་གྱིས་ཞེས་སྨོས་
པ་ཆོས་ཅན། དགོས་པ་ཡོད་དེ། རྒྱུ་འབྲས་རང་བཞིན་གྱིས་མེད་པར་ལྟ་བའི་ཐལ་
140~

འགྱུར་པ་རྣམས་དགག་པའི་དགོས་པ་ཡོད་པའི་ཕྱིར། དཔེར་ན། དོན་དམ་དོན་བྱེད་
ནུས་པ་གང་། །དེ་འདིར་དོན་དམ་ཡོད་པ་ཡིན། ཞེས་ཟུར་ཟ་མཛད་པ་ལྟར་རོ། དེ་
སྐད་དུའང་རང་འགྲེལ་ལས། དེ་ལྟ་བས་ན་དངོས་པོ་འདི་དག་ནི་རིགས་མཐུན་པར་
འདོད་པ་དང་། གཞན་ལས་ལྡོག་པ་ཡིན་ཏེ། རང་གི་དངོས་པོ་ངོ་བོ་གཅིག་པའི་ཕྱིར་
རོ། གང་དང་གང་ལས་ཐ་དད་པ་དེའི་དབྱེ་བ་ཤེས་པར་བྱ་བའི་ཕྱིར། ཐ་སྙད་དུ་བྱས་
པའི་སྒྲ་དག་གི་དེ་དང་དེ་ལས་ཐ་དད་པ་རྒྱུར་བྱས་ནས། ངོ་བོ་ཉིད་ཐ་མི་དད་ཀྱང་ཆོས་
དུ་མ་ཤེས་པར་བྱེད་དེ། སྒྲ་དེ་དག་ཀྱང་ཐ་དད་པ་ཐམས་ཅད་མི་འཕེན་ཡང་ཐ་དད་པ་
གཅིག་བརྗོད་པས་དེའི་རང་གི་མཚན་ཉིད་དཔྱིས་ཕྱིན་པ་ཁོ་ནར་འགྱུར་ཏེ། དེ་གཅིག་
དང་ཡང་དེ་ཐ་དད་ཡོད་པས་སོ། དེ་ལྟ་བས་ན་དངོས་པོ་གཅིག་ལ་གཞན་གྱི་ངོ་བོ་ཇི་
སྙེད་ཡོད་པ་དེ་ལ་ལྟོས་ནས་ལྡོག་པ་དེ་སྙེད་ཡོད་དེ། ཞེས་སོགས་གསུངས་སོ། བྱས་
མི་རྟག་ངོ་བོ་གཅིག་ལ་ལྡོག་པ་ཐ་དད་ཡིན་པའི་རྒྱུ་མཚན་གྱིས། སྔར་གྱི་རྩོད་པ་ལ།
བྱས་པ་སྒྲ་མི་རྟག་པར་སྒྲུབ་པའི་མ་གྲུབ་པའི་རྟགས་སུ་མི་འགྱུར་བའི་ལན་དངོས་སྟོན་
པ་ལ། དེ་ཕྱིར་ཁྱད་པར་གང་ཞིག་ཆོས། རྐང་པ་བཞི་གསུངས།ངག་དོན་ནིབྱས་པ་
སྒྲ་མི་རྟག་པར་སྒྲུབ་པའི་མ་གྲུབ་པའི་རྟགས་སུ་ཐལ་བའི་སྐྱོན་མེད་དེ། བྱས་མི་རྟག་
ངོ་བོ་གཅིག་ཀྱང་ལྡོག་པ་ཐ་དད་ཡིན་པའི་ཕྱིར། དེ་གཉིས་ལྡོག་པ་ཐ་དད་ཡིན་ཏེ། དེ་
གཉིས་དངོས་མིང་ཐ་དད་ཀྱིས་གོ་བྱ་སོ་སོར་གནས་པའི་ཕྱིར། དེར་ཐལ། བྱས་པ་
ཞེས་པའི་ངག་ལས་བྱས་པ་གོ་ཡང་མི་རྟག་པ་མི་གོ། མི་རྟག་པ་ཞེས་པའི་ངག་ལས་
མི་རྟག་པ་གོ་ཡང་བྱས་པ་མི་གོ་བའི་ཕྱིར། དེ་ལ་ཁོ་ན་རེ། བྱས་མི་རྟག་གཉིས་དངོས་
མིང་ཐ་དད་ཀྱི་གོ་བྱ་སོ་སོར་གནས་པ་མིན་པར་ཐལ། སྒྲ་རྟོག་སེལ་བས་འཇུག་པ་ལ་
རྒྱུ་མཚན་མེད་པའི་ཕྱིར་ཞེ་ན། དེ་དགག་པའི་སྒོ་ནས་སྒྲ་རྟོག་སྒྲབ་འཇུག་ཡིན་པ་ལ་
གནོད་པ་སྟོན་པ་ལ། རང་འགྲེལ་ལས། ཡང་སྒྲ་དང་རྟགས་དག་གིས་རྣམ་པར་བཅད་
141-

པ་རྟོགས་པར་བྱེད་ཀྱི། སྒྲུབ་པས་དངོས་པོའི་རང་གི་ངོ་བོ་ཁོ་ན་མ་ཡིན་ནོ་ཞེས་བྱ་
བ་ཇི་ལྟར་ཤེས་ཤེ་ན། །ཚད་མ་གཞན་དང་སྒྲ་གཞན་འཇུག་པའི་ཕྱིར་ཏེ། འདི་ལྟར་
ཞེས་གསུངས། དེའི་དོན་བསྡུས་པ་ནི། དོན་གྱི་རང་གི་ངོ་བོ་གཅིག ་ཅེས་སོགས་
གསུངས། ངག་དོན་ནི། སྒྲ་མི་རྟག་པར་སྒྲུབ་པའི་རྟགས་དང་རྗེས་དཔག་འཇུག་པ་
དགོས་མེད་ཡིན་པར་ཐལ། སྒྲ་འཛིན་མངོན་སུམ་དང་། སྒྲ་འཛིན་རྟོག་པ་གཉིས་ཀས་
ཡུལ་དུས་རང་བཞིན་གང་ལ་ལྟོས་ཀྱང་སྒྲ་དང་གྲུབ་བདེ་རྫས་གཅིག་ཏུ་གྱུར་པའི་ཡོན་
ཏན་ཐམས་ཅད་ངེས་པའི་ཕྱིར་ཏེ། དེ་གཉིས་ཀ་སྒྲ་ལ་སྒྲུབ་འཇུག་ཏུ་མཚུངས་པའི་
ཕྱིར། རྟགས་ཁས། བཤད་མ་ཐག་པའི་རང་འགྲེལ་དེའི་དོན་ནི། སྒྲ་དང་རྟགས་ཀྱིས་
རྣམ་བཅད་གཞན་སེལ་རྟོགས་པར་བྱེད་ཀྱི་སྒྲུབ་པ་སྟེ་དེ་མིན་རྣམ་པར་བཅད་པ་ལ་མི་
ལྟོས་པར་དངོས་པོའི་རང་གི་ངོ་བོ་ཁོ་ན་ཡུལ་དུ་བྱེད་པ་མིན་ཞེས། དྲིས་པའི་དོན་
དགག་པའི་ཕྱིར་དུ་རྟགས་དགོད་པ་ནི་ཚད་མ་གཞན་དང་སྒྲ་གཞན་འཇུག་པའི་ཕྱིར་
ཏེ་ཞེས་པའི་བསྟན་ཏེ། ཚད་མ་གཞན་ནི་རྟགས་སོ། དེས་ན་རྗོད་བྱེད་ཀྱི་སྒྲ་དང་
རྟགས་དག་ནི་གཞན་སེལ་གྱི་ཡུལ་ཅན་ཡིན་ཏེ། ཆོས་ཅན་འཇལ་བའི་ཚད་མ་དེ་ལས་
ཚད་མ་གཞན་འཇུག་པའི་ཕྱིར་དང་། དེ་བརྗོད་པའི་སྒྲ་ལས་སྒྲ་གཞན་འཇུག་པའི་
ཕྱིར། ཞེས་པའི་སྒྲུབ་རྟགས་དང་། ཡང་སྒྲུབ་པ་ཁོ་ན་ལ་འཇུག་པ་མིན་ཏེ། ཞེས་པའི་
དགག་རྟགས་དང་གཉིས་བསྟན་ནས། དེའི་རྟགས་སྒྲུབ་པ་ནི་འདི་ནས་བཟུང་སྟེ་སྟོན་
ལ། ཁྱབ་སྒྲུབ་ནི་ཆ་ཤས་སྒྲོ་འདོགས་ཞེས་པ་ནས་སྟོན་ནོ་གསུངས་སོ། མ་མཐོང་ཆ་
གཞན་ཅི་ཞིག་ཡོད། ཅེས་སོགས་ཀྱི་དོན་བསྡུས་ཏེ། སྒྲ་འཛིན་མངོན་སུམ་གྱིས་སྒྲའི་
བྱས་མི་རྟག་སོགས་མཐོང་བར་སྟོན་པ་ནི། དེ་ཕྱིར་དངོས་པོ་མཐོང་བ་ཡིས། རྐང་པ་
གཉིས་གསུངས། ངག་དོན་ནི། སྒྲ་འཛིན་དབང་མངོན་ཆོས་ཅན། ཡུལ་དུས་རང་
བཞིན་གང་ལ་ལྟོས་ཀྱང་སྒྲ་དང་རྫས་གཅིག་ཏུ་གྱུར་པའི་ཡོན་ཏན་མཐའ་དག་མཐོང་ུ
~142~·

སྟེ། དེ་ལྟར་དུ་བསྒྲུབས་ཟིན་པ་དེའི་ཕྱིར། གང་དུ་ན། དོན་གྱི་རང་གི་ངོ་བོ་གཅིག།
ཅེས་སོགས་སུའོ། འདིའི་སྐབས་སུ། སེལ་འཇུག་ལ་མཚན་ཉིད། དབྱེ་བ་གཉིས།
དང་པོ་ནི། སྒྲུབ་འཇུག་མ་ཡིན་པ་གང་ཞིག །ཆ་ཤས་སུ་ཕྱེ་ནས་འཇུག་པའོ། གཉིས་
པ་ལ། རྗོད་བྱེད་ཀྱི་སྒྲ་དང་། རྣམ་པར་རྟོག་པ་གཉིས། དང་པོ་ལ་མིང་།ཚིག །ཡི་གེ་
གསུམ།གཉིས་པ་ལ་རྟོག་པ་མངོན་སུམ་ལྟར་སྣང་དྲུག་དང་། མིང་སྦྱོར་རྟོག་པ་དང་།
དོན་སྦྱོར་རྟོག་པ་སྟེ་གཉིས་རྣམས་སུ་ཡོད། རྣམ་གཞག་རྒྱས་པར་འོག་ཏུ་འཆད་དོ།
དེས་ན་ཚུར་མཐོང་གི་དབང་པོའི་མངོན་སུམ་གྱིས། རྡུལ་ཕྲ་རབ་བསགས་པའི་རྡུལ་
རྣམས་མཐོང་སྟེ།དེ་རྣམས་དེའི་གཟུང་དོན་དུ་རིགས་པའི་ཕྱིར་ཏེ། དེ་ལྟར་དུ། རྒྱུ་ཡི་
དངོས་པོ་མ་གཏོགས་པ། །གཟུང་བ་ཞེས་བྱ་གཞན་ཅིའང་མེད། །དེ་ལ་བློ་ནི་གང་དུ་
སྣང་།།དེ་ནི་དེ་ཡི་བཟུང་བར་བརྗོད། ཅེས་སོགས་ཀྱིས་གྲུབ་པའི་ཕྱིར།དེས་ཟླ་མེད་
ཀྱི་རྡུལ་ཕྲ་རབ་རྣམས་ནི་མི་མཐོང་སྟེ། དེ་དེའི་དམིགས་རྐྱེན་དུ་མི་འཐད་པའི་ཕྱིར་
ཏེ། ཤེས་དེ་གཅིག་ལ་ངེས་མིན་ཕྱིར། །སྤྱི་ཡི་སྤྱོད་ཡུལ་ཅན་དུ་བཤད། །ཅེས་
སོགས་ཀྱིས་གྲུབ་པའི་ཕྱིར། རྡུལ་ཕྲ་རབ་ཚུར་མཐོང་གི་དབང་པོའི་མངོན་སུམ་གྱིས་
ངེས་པ་འདྲེན་ནུས་ཀྱི་ཡུལ་མིན་ཏེ། དེ་ལྟར་དུ། དབང་ཡུལ་དེ་ཕྱིར་རྡུལ་ཕྲན་མིན།
ཞེས་པའི་རིགས་པས་གྲུབ་པའི་ཕྱིར། བུམ་པའི་མཆུ་འཛིན་པའི་མངོན་སུམ་གྱིས་
བུམ་པའི་ཞབས་མ་མཐོང་བ་དང་། བུམ་པའི་ཕྱི་འཛིན་པའི་མིག་ཤེས་ཀྱིས་བུམ་པའི་
ནང་མ་མཐོང་བར་གསུངས་པ་ནི། དེས་དེ་རྣམས་མ་རྟོགས་པ་ལ་དགོངས་པར་སེམས་
ཏེ། བུམ་པའི་ཆུ་འཛིན་པའི་མིག་ཤེས་ཀྱིས་ལྟོ་ལྡིར་ཞབས་ཞུམ་མཐོང་བའི་ཕྱིར་ཏེ།
དེས་བུམ་པ་མཐོང་བའི་ཕྱིར། དེར་ཐལ། བུམ་པའི་ཕྱི་འཛིན་པའི་མིག་ཤེས་ཀྱིས་
བུམ་པ་མཐོང་བའི་ཕྱིར་ཏེ། ཚུར་མཐོང་གི་རྒྱུད་ལ་བུམ་འཛིན་མིག་ཤེས་ཡོད་པའི་
ཕྱིར། གཞན་ཡང་། བུམ་པའི་མཆུ་འཛིན་པའི་མིག་ཤེས་ཀྱིས་ལྟོ་ལྡིར་ཞབས་ཞུམ་ཆུ་
143~

སྐྱོར་གྱི་དོན་བྱེད་ནུས་པ་མཐོང་སྟེ། བ་ལང་གི་རྭ་འཛིན་པའི་མིག་ཤེས་ཀྱིས་ནོག་
སོགས་འདུས་པའི་གོང་བུ་མཐོང་བ་གང་ཞིག།རྒྱུ་མཚན་མཚུངས་པའི་ཕྱིར། རྟགས་
དང་པོ་གྲུབ་སྟེ། དེས་བ་ལང་མཐོང་བའི་ཕྱིར།ཁྱབ་སྟེ།ལྐོག་ཤལ་སོགས་མཐོང་མེད་
པར་ནི། །བ་ལང་ཤེས་པ་མཐོང་བ་མེད། ཅེས་པའི་རིགས་པས་གྲུབ་པའི་ཕྱིར། རྟགས་
གྲུབ་སྟེ། བ་ལང་གི་གཟུགས་འཛིན་པའི་མིག་ཤེས་ཀྱིས་བ་ལང་མཐོང་བའི་ཕྱིར་རོ་
སྙམ་དུ་སེམས་སོ། སྒྲུབ་འཇུག་གི་མཚན་ཉིད་ནི། སེལ་འཇུག་མིན་པ་གང་ཞིག །ཆ་
ཤས་སུ་མ་ཕྱེ་བར་རང་ཡུལ་ལ་འཇུག་པའོ། དབྱེ་ན། མངོན་སུམ་དང་། རྟོག་མེད་
ལོག་ཤེས་གཉིས་ཡོད་དེ། རང་རེས་རྟོག་པ་ལ་སེལ་འཇུག་གིས་ཁྱབ་པར་བསྟན་པ་
ལ། ཁོ་ན་རེ། སྔོན་འཛིན་མངོན་སུམ་གྱིས་དྲངས་ནས་སྐྱེས་པའི་སྔོན་པོ་དོན་མཐུན་
དུ་ངེས་པའི་ངེས་ཤེས་ཆོས་ཅན། སེལ་འཇུག་མིན་པར་ཐལ། ཁྱོད་ཀྱི་བསལ་བྱ་
མེད་པའི་ཕྱིར།འདོད་མི་ནུས་ཏེ། སྤྱིའི་དོན་ཅན་གྱི་རྣམ་རྟོག་ཡིན་པའི་ཕྱིར། འཁོར་
གསུམ་ཞེ་ན། དེ་འགོག་པ་ལ། ངེས་པ་དང་ནི་སྒྲོ་འདོགས་ཡིད། ་རྐང་པ་བཞི་
གསུངས། དེ་ཆོས་ཅན། · སེལ་འཇུག་ཡིན་ཏེ། རང་གི་བསལ་བྱར་གྱུར་པའི་སྒྲོ་
འདོགས་ཀྱི་ཞེན་ཡུལ་མེད་པར་ངེས་པའི་རྟོག་པ་ཡིན་པའི་ཕྱིར་ཏེ། རང་གི་བསལ་
བྱར་གྱུར་པའི་སྒྲོ་འདོགས་དང་གནོད་བྱ་གནོད་བྱེད་ཀྱི་ངོ་བོར་གནས་པའི་ངེས་ཤེས་
དོན་མཐུན་ཡིན་པའི་ཕྱིར། རྩ་སྦྱོར་ལ་ཁྱབ་སྟེ། དེ་ཙམ་གྱིས་སེལ་འཇུག་ཏུ་སྒྲུབ་
པའི་ཕྱིར། དེ་ན་སྒྲ་མི་རྟག་རྟོགས་ཀྱི་རྗེས་དཔག་གིས་ཀྱང་སྒྲ་རྟག་འཛིན་གྱི་སྒྲོ་འདོགས་
གཅོད་པར་མི་ནུས་ཏེ། དེས་སྒྲ་རྟག་འཛིན་གྱི་སྒྲོ་འདོགས་ལྷན་སྐྱེས་གཅོད་མི་ནུས་
པའི་ཕྱིར་ཏེ། མཐོང་ལམ་བར་ཆད་མེད་ལམ་གྱིས་སྒྲ་རྟག་འཛིན་གྱི་རྟོག་པ་ལྷན་སྐྱེས་
སྤོང་མི་ནུས་པའི་ཕྱིར་ཏེ།.. མཐོང་ལམ་བར་ཆད་མེད་ལམ་གྱི་རྗེས་སུ་སྒྲ་རྟག་འཛིན་
གྱི་རྟོག་པ་ལྷན་སྐྱེས་སྤོང་བའི་ཕྱིར་ཏེ། སྒོམ་ལམ་སྒོམ་པ་ལ་དོན་ཡོད་པའི་ཕྱིར། གྲུབ་
144 ༤

མཐས་བློ་ཁ་བསྒྱུར་བ་ལ་མི་ལྟོས་པའི་སྒྲ་རྟག་འཛིན་ཀྱི་རྟོག་པ་ནི་སྤང་བྱ་ལྷན་སྐྱེས་
དང་། གྲུབ་མཐས་བློ་ཁ་བསྒྱུར་བ་ལ་ལྟོས་པའི་སྒྲ་རྟག་འཛིན་གྱི་རྟོག་པ་རྣམས་ནི་
སྤང་བྱ་ཀུན་བཏགས་ཡིན་ནོ། ཊིཀྐར་ཚད་མས་སྒྲོ་འདོགས་གཅོད་ཚུལ་དང་།བསམ་
གཏན་གཟུགས་མེད་ཀྱི་འཇིག་རྟེན་པའི་ཏིང་ངེ་འཛིན་གྱིས་ཉོན་མོངས་སྤོང་ཚུལ་མི་
འདྲ་སྟེ། ཞེས་སོགས་ཀྱི་དོན་ནི། འདོད་པ་ཁམས་ལ་རགས་པ་དང་། བསམ་གཏན་
དང་པོ་ལ་ཞི་བར་བལྟས་པས་འདོད་པའི་ཉོན་མོངས་རེ་ཞིག་མི་འབྱུང་བར་བསམ་
གཏན་དང་པོའི་ཉེར་བསྡོགས་ཀྱིས་བྱེད་ལ། ཚད་མ་རྣམས་ཀྱིས་ནི་རང་གི་བསལ་
བྱར་གྱུར་པའི་སྒྲོ་འདོགས་ཀྱི་ཞེན་ཡུལ་མེད་པར་རྟོགས་པའི་སྒོ་ནས་རང་གི་བསལ་
བྱར་གྱུར་པའི་སྒྲོ་འདོགས་འཇོམས། ཞེས་པའོ། སྒྲ་མི་རྟག་པར་སྒྲུབ་པའི་ཚུལ་
གསུམ་ངེས་པའི་ཚད་མས་སྒྲ་ལ་རྟག་འཛིན་གྱི་སྒྲོ་འདོགས་ཆོད་པར་གསུངས་པ་ནི་
རང་ལུགས་མིན་ཞིང་། ཚུལ་གསུམ་ངེས་པའི་ཚད་མ་དེ་རྒྱུད་ལ་ལྡན་པའི་གང་ཟག་
སྒྲ་རྟག་པར་འདོད་པ་ལོག་པ་ལ་དགོངས་པ་ཡིན་ཏེ། དེ་ལྟར་མིན་ན་འདི་དང་དངོས
སུ་འགལ་བར་འགྱུར་བའི་ཕྱིར་རོ། སྒྲ་རྟོག་སྒྲུབ་འཇུག་འགོག་པ་ལ། གཞན་དུ་
དངོས་པོ་གཅིག་པུ་ལ། རྐང་པ་བཞི་གསུངས།ངག་དོན་ནི། སྒྲ་བྱས་ཞེས་པའི་ངག་
དང༌། སྒྲ་མི་རྟག་ཅེས་པའི་ངག་གཉིས་པོ་དེ་སྒྲ་རྣམ་གྲངས་པར་ཐལ། དེ་གཉིས་ཀྱི་
བརྗོད་བྱ། བརྗོད་ཚུལ། ·་དགོས་པ་ལ་མི་འདྲ་བའི་ཁྱད་པར་མེད་པའི་ཕྱིར། རྟགས་
ཁས། སྒྲ་བྱས་པར་འཛིན་པའི་རྟོག་པ་དང་སྒྲ་མི་རྟག་པར་འཛིན་པའི་རྟོག་པ་གཉིས་
པོ་དེ་བློ་རྣམ་གྲངས་པ་ཡིན་པར་ཐལ། དེ་གཉིས་ཀྱི་ཡུལ། འཇུག་ཚུལ། དགོས་པ་ལ་
མི་འདྲ་བའི་ཁྱད་པར་མེད་པའི་ཕྱིར། དེས་ན་བརྗོད་བྱ་བརྗོད་ཚུལ་དགོས་པ་བརྗོད་
འདོད་གང་ལ་ཡང་མི་འདྲ་བའི་ཁྱད་པར་མེད་པའི་ཐ་སྙད་པའི་མཉན་བྱར་དམིགས་པ་
དེ། དགོས་མེད་རྣམ་གྲངས་པའི་སྒྲའི་མཚན་ཉིད་ཡིན། དཔེར་ན་ང་ལ་ང་ལ་པ་ཕའོ།
145~

ཞེས་པའི་མཉན་བྱ་ལྟ་བུའོ། སྒྲ་འཛིན་རྟོག་པས་སྒྲའི་བྱས་མི་རྟག་རྣམས་བཟུང་ཡང་
མ་ངེས་པས།:རྟག་འཛིན་གྱི་འཁྲུལ་རྒྱུ་ལྡོག་པའི་ཕྱིར་རྟགས་དང་རྗེས་དཔག་འཇུག་
པར་འདོད་དོ་ཞེ་ན།དེ་འགོག་པ་ལ། གཞན་ཡང་ངོ་བོ་གང་། རྐང་པ་ཕྱེད་དང་གསུམ་
གསུངས། ངག་དོན་ནི། སྒྲ་ཆོས་ཅན། ཁྱོད་ཀྱི་བྱས་མི་རྟག་རྣམས་ཁྱོད་འཛིན་རྟོག་
པའི་ཡུལ་མིན་པར་ཐལ། དེ་རྣམས་ཁྱོད་འཛིན་རྟོག་པས་མ་ངེས་པའི་ཕྱིར། རྟགས་
གསལ་དངོས།འོ་ན་སྒྲ་འཛིན་མངོན་སུམ་གྱིས་སྒྲའི་བྱས་མི་རྟག་རྣམས་ཡུལ་དུ་མི་
བྱེད་པར་ཐལ། དེ་རྣམས་མ་རྟོགས་པའི་ཕྱིར་ཞེ་ན། དེའི་ལན་སྟོན་པ་ལ། ཁྱད་པར་
ཆ་ཤས། རྐང་པ་བཞི་གསུངས། ངག་དོན་ནི། སྒྲ་འཛིན་མངོན་སུམ་ཆོས་ཅན། སྒྲ་
དང་དེའི་བྱས་མི་རྟག་བཟུང་བར་མཚུངས་ཏེ། སྒྲ་དེ་ཁྱོད་ཀྱི་ག་ཟུང་དོན་ཡིན་པའི་
ཕྱིར། དེ་ཆོས་ཅན། སྒྲ་རྟོགས་ལ་སྒྲའི་མི་རྟག་པ་མ་རྟོགས་པའི་རྒྱུ་མཚན་ཡོད་དེ།དེ་
ལྟར་ཡིད་བྱེད་གོམས་པའི་ཁྱད་པར་སོགས་ལས་གྲུབ་པའི་ཕྱིར། སྒྲ་བློ་ཐ་དད་འཇུག་
པའི་གཞི་ཡིན་ན། རྫས་ཐ་དད་ཡིན་དགོས་ཏེ། དེ་ལྟ་མིན་ན། སྒྲ་བློ་དགོས་མེད་དུ་
འགྱུར་བའི་ཕྱིར་ཞེ་ན།དེ་འགོག་པ་ལ། ཁྱད་པར་གཞན་ནི་སྤོང་བ་དང་། རྐང་པ་བཞི་
གསུངས་ཏེ། འདིའི་མཚམས་སྦྱོར་དུ། དགོས་པ་མེད་པའི་ཕྱིར་བརྡ་ཐ་དད་པར་མི་
ར་རོ་ཞེ་ན། དེ་ཡང་ཡོད་པ་ཁོ་ན་སྟེ། འདི་ལྟར་ཞེས་གསུངས་པའི་ཕྱིར། ཁྱད་
པར་གཞན་སྤོང་གི་སྒྲ་དང་ཁྱད་པར་གཞན་མི་སྤོང་བའི་སྒྲ་ཆོས་ཅན། བརྗོད་བྱ་རྫས་
ཐ་དད་དུ་གྲུབ་པའི་དངོས་པོའི་དབང་གིས་ཞུགས་པ་མིན་ཏེ། བརྡ་ཐ་དད་ཀྱི་བྱེ་བྲག་
རྟོགས་པར་འདོད་པའི་བརྗོད་འདོད་ཙམ་གྱི་རྗེས་སུ་འབྲང་བའི་ཕྱིར།སྤྱི་དོན་ནི། རང་
གི་བརྗོད་བྱ་ཁྱད་པར་གཞན་སྤོང་གི་ཚུལ་གྱིས་གོ་བར་བྱེད་པའི་མཉན་བྱ། ཆོས་
བརྗོད་ཀྱི་སྒྲའི་མཚན་ཉིད། རང་གི་བརྗོད་བྱ་ཁྱད་པར་གཞན་མི་སྤོང་བའི་ཚུལ་གྱིས་
གོ་བར་བྱེད་པའི་མཉན་བྱ།ཆོས་ཅན་བརྗོད་པའི་སྒྲའི་མཚན་ཉིད།དང་པོ་ནི།དཔེར
~146~~

ན་བུམ་པའི་གཟུགས་ཞེས་པའི་མཉན་བྱ་ལྟ་བུ་ཡིན་ཞིང་། འདིས་ཚོགས་སྤྱི་བུམ་པ་
ཁྱད་ཆོས་དང་། གཟུགས་ཁྱད་གཞི་ལྟ་བུར་བསྟན་པ་ཡིན་ཏེ། འདིས་བུམ་པ་དེ་བུམ་
པའི་གཟུགས་ཞེས་པའི་སྒྲའི་རྗེས་སུ་འབྲང་བའི་རྣམ་པར་རྟོག་པ་ལ་གཟུགས་དེ་བུམ་
གཟུགས་སུ་གོ་བར་བྱེད་པའི་བྱེད་ཆོས་སུ་བསྟན་པའི་ཕྱིར་ཏེ། དེ་ལྟར་དུ།དེ་**སྤྱིའི་
ཡན་ལག་ཏུ་བྱས་ཏེ།།བུམ་པ་ཡི་ནི་གཟུགས་སོ་ཞེས།།དེ་ནུས་ཁྱད་པར་སྟོན་པར་
བྱེད། །ཕྱོགས་འདི་གཞན་ལའང་བརྗོད་པར་བྱ། ཞེས་སོགས་ཀྱི་རིགས་པས་གྲུབ་
པའི་ཕྱིར།གཉིས་པའི་མཚན་གཞི།བུམ་པ་གཟུགས་ཡིན་ནོ་ཞེས་པའི་མཉན་བྱ་ལྟ་
བུའོ། འདི་ནི་ཁྱད་པར་གཞན་མི་སྤོང་བའི་སྒྲ་ཡིན་ཏེ། འདིའི་རྗེས་སུ་འབྲང་བའི་རྣམ་
པར་རྟོག་པ་ལ་གཟུགས་དེ་བུམ་གཟུགས་སུ་མི་སྣང་བའི་ཕྱིར། བུམ་པའི་གཟུགས་
ཡིན་ནོ་ཞེས་པའི་ངག་འདི།ཁྱད་པར་གཞན་སྤོང་གི་སྒྲ་ཡིན་ཏེ།འདིའི་རྗེས་སུ་འབྲང་
བའི་རྟོག་པ་ལ་གཟུགས་དེ་བུམ་པའི་གཟུགས་ལྟ་བུར་སྣང་བའི་ཕྱིར་ཏེ། འདི་གཟུགས་
ཡིན་ནོ་ཞེས་ཐོས་པ་ན། ་གང་གི་གཟུགས་ཡིན་སྙམ་དུ་དོགས་པར་འགྱུར་ལ། བུམ་
པའི་གཟུགས་ཡིན་ཞེས་ཐོས་པ་ན་དེའི་རྗེས་སུ་འབྲང་བའི་རྟོག་པ་ལ་གཟུགས་འདི་
ནི་བུམ་པའིའོ་སྙམ་དུ་སྣང་བར་འགྱུར་བའི་ཕྱིར་ཏེ། དེ་ལྟར་དུ་ཚིག་གསལ་ལས། སྒྲ་
གཅན་གྱི་མགོ་བོ་མཆི་གུའི་ལུས། ཞེས་སོགས་ཀྱི་དཔེ་དུ་མས་བསྒྲུབས་པའི་ཕྱིར།
དེ་ལ་བསམ་པའི་དབང་གིས་ནི།ཞེས་སོགས་བཤད་པ་ལ། ཁོ་ན་རེ།ཤིང་མ་ཡིན་
ལས་ལོག་པ་དེ། ཤ་ཤུག་ལ་རྗེས་སུ་འགྲོ་བའི་སྤྱི་ཡིན་ནམ། བློ་ལ་སྣང་བ་ཁོ་ན་རྗེས་
སུ་འགྲོ་བའི་སྤྱི་ཡིན། དང་པོ་ལྟར་ན་རང་མཚན་རྟོག་པའི་སྣང་ཡུལ་དུ་མི་རུང་བར་
ཁས་བླངས་པ་དང་འགལ། གཉིས་པ་ལྟར་ན། ཤ་ཤུག་ལ་སོགས་པ་ཤིང་མིན་ལས་
ལོག་པར་མཚུངས་པས།དེ་རྣམས་ཀྱི་སྤྱིར་བཞག་པ་དང་འགལ་ལོ་ཞེ་ན། མི་འགལ་
ཏེ། རྟོག་པའི་སྣང་བ་སྤྱི་མཚན་ཡིན་པ་དང༌། རང་མཚན་རྟོག་པ་ལ་སྣང་བ་མི་འགལ་
147

བའི་ཕྱིར། འོ་ན་རྟོག་པའི་འཇུག་ཚུལ་དང་སྐྱེ་ཚུལ་ཇི་ལྟ་བུ་ཞེ་ན། དེའི་ལན་བསྟན་
པའི་ཕྱིར། རང་བཞིན་དེ་འཛིན་རྣམ་རྟོག་བློ། ཞེས་སོགས་གསུངས། ངག་དོན་ནི།
ཤིང་འཛིན་མངོན་སུམ་གྱིས་དྲངས་ནས་སྐྱེས་པའི་ཤིང་འཛིན་རྟོག་བློ་ཆོས་ཅན།ཁྱད་
ཆོས་གསུམ་ལྡན་ཡིན་ཏེ། སྣང་ཚུལ་གྱི་ཁྱད་པར། རྒྱུའི་ཁྱད་པར། འཇུག་ཡུལ་གྱི་
ཁྱད་པར་གསུམ་དང་ལྡན་པའི་ཕྱིར། དང་པོ་གྲུབ་སྟེ། ཤིང་འཛིན་མངོན་སུམ་གྱིས་
བཞག་པའི་བག་ཆགས་ལ་བརྟེན་ནས་རང་ལ་གཟུང་དོན་མེད་ཀྱང་ཡོད་པ་ལྟ་བུར་སྣང་
བའི་ཕྱིར།: གཉིས་པ་གྲུབ་སྟེ། རང་གི་རྒྱུར་གྱུར་པའི་ཤིང་གསལ་རང་མཚན་པ་
རྣམས་ལས་སྐྱེས་པའི་ཕྱིར། གསུམ་པ་གྲུབ་སྟེ། ཤིང་མ་ཡིན་ལས་ལོག་པ་དེ་ཁྱོད་
ཀྱི་འཇུག་ཡུལ་མཐར་ཐུག་ཡིན་པའི་ཕྱིར། དེའི་ངོ་བོ་ཀུན་ལས་ལོག །ཅེས་སོགས་
སུ།རྗོད་བྱེད་ཀྱི་སྒྲ་དང་རྣམ་པར་རྟོག་པ་སེལ་འཇུག་ཏུ་བསྟན་པ་ལ། ཁོ་ན་རེ།་དེ་མི་
འཐད་པར་ཐལ། དེ་མིན་རྣམ་པར་བཅད་པ་ལ་མི་ལྟོས་པར་བརྡ་དུས་ཀྱི་གསལ་བ་
རང་མཚན་ཁོ་ན་ལ་བརྡ་སྦྱོ་ར་རིགས་པའི་ཕྱིར་ཞེ་ན། དེ་འགོག་པ་ལ། སྒྲ་རྣམས་
ཀྱིས་ནི་བརྡར་བཏགས་སྟོན། ཞེས་སོགས་གསུངས་ཏེ། འདིའི་མཚམས་སྦྱར་དུ་
ཡང་། ཅིའི་ཕྱིར་རང་གི་མཚན་ཉིད་ལ་སྒྲ་རྣམས་མི་སྦྱོར་ཞེ་ན། ཞེས་གསུངས། ངག་
དོན་ནི། དེ་མ་ཡིན་རྣམ་པར་བཅད་པ་ལ་མི་ལྟོས་པར་བརྡ་དུས་ཀྱི་རང་མཚན་ཁོ་ན་
ལ་བརྡ་བྱ་བར་ནུས་པ་མིན་པར་ཐལ། དེ་ལྟར་ནུས་ན་ཤིང་ཞེས་པའི་ངག་ལས་ཐ་སྙད་
ཀྱི་དུས་སུ་ཤིང་གོ་བ་མི་རིགས་དགོས་པ་གང་ཞིག །ཤིང་ཞེས་པའི་བརྡ་དེ་ནི་ཐ་སྙད་
ཀྱི་དུས་སུ་ཤིང་གོ་བའི་ཆེད་དུ་བྱས་པའི་ཕྱིར། རྟགས་དང་པོ་གྲུབ་སྟེ།' ཐ་སྙད་ཀྱི་
དུས་དེའི་ཚེ་བརྡ་དུས་ཀྱི་ཤིང་གསལ་རང་མཚན་པ་མེད་པའི་ཕྱིར། འདོད་ན་དངོས།
གཞན་ཡང་། ཤིང་ཞེས་པའི་ངག་ལས་ཐ་སྙད་ཀྱི་དུས་སུ་ཤིང་གོ་བའི་ཕྱིར་དུ་བརྡ་མ་
བྱས་པར་ཐལ།དེ་མིན་བཅད་པ་ལ་མི་ལྟོས་པར་བརྡ་དུས་ཀྱི་ཤིང་གསལ་རང་མཚན་
~148~

ཁོ་ན་གོ་བའི་ཕྱིར་དུ་བརྡ་སྦྱོར་རིགས་པའི་ཕྱིར། རྟགས་ཁས། འདོད་ན། ཤིང་ཞེས་
པའི་ངག་ལས་ཐ་སྙད་ཀྱི་དུས་སུ་ཤིང་མི་གོ་བར་ཐལ། འདོད་པའི་ཕྱིར།  ཿཁྱབ་སྟེ།
རྗོད་བྱེད་ཀྱི་སྒྲ་རྣམས་ཀྱིས་རང་གང་ལ་བརྡར་བཏགས་པའི་དོན་དེ་ཉིད་ཁོ་ན་སྟོན་པའི་
ཕྱིར། ”འདིར་སྤྱིའི་དོན་ལ། སྤྱི་དང་གཞི་མཐུན་གྱི་ཐ་སྙད་འཇུག་པའི་གཞི་ངོ
བཟུང་བ་དང་། བརྡ་སྦྱོར་བའི་ཡུལ་ངོས་བཟུང་བ་གཉིས། དང་པོ་ནི། འདི་ནི་བ་ལང་
ངོ་སྙམ་པའི་རྟོག་པ་དང་། བ་ལང་འདི་ནི་དཀར་པོའོ་སྙམ་པའི་རྟོག་པ་དང་། དེ་ལྟར་
བརྗོད་པའི་སྒྲའི་ཐ་སྙད་འཇུག་པའི་གཞི་རྟོག་པས་བཏགས་པའི་སྒྲ་དོན་ཡིན་གྱི། རང་
མཚན་མིན་ཏེ། དེ་ལྟར་དུ། སྒྲ་དོན་འདི་དང་གཞི་མཐུན་ཉིད། །ཡོད་པ་མིན་ཡང་ཇི་ལྟ་
བུར།༜ ཞེས་སོགས་སུ་བསྒྲུབས་ཟིན་པའི་ཕྱིར། ཤེས་ལ་ཡོད་པའི་དོན་དེ་རྣམས།
ཞེས་སོགས་དང་། བྱེ་བྲག་འདི་ནི་བློ་དོན་ལ།ཞེས་སོགས་ཀྱིས་སྤྱི་དང་གཞི་མཐུན་
གྱི་ཐ་སྙད་འཇུག་པའི་གཞི་རང་མཚན་མིན་པར་བསྟན་གྱི། རང་མཚན་ཡིན་ན་སྤྱི་
དང་གཞི་མཐུན་གྱི་ཐ་སྙད་འཇུག་པའི་གཞི་མིན་པས་ཁྱབ་པར་མ་བསྟན་ཏེ། གསལ་
་རང་མཚན་རྣམས་ལ་རྗེས་སུ་འགྲོ་བའི་དངོས་པོར་གྱུར་པའི་སྤྱི་དང༌། དངོས་མེད་
དུ་གྱུར་པའི་སྤྱི་གཉིས་ཀ་ཁས་བླངས་པས་ཆོག་པའི་ཕྱིར་ཏེ། དོན་གྱི་གཞན་སེལ་
གྱི་མཚན་གཞི བུམ་མིན་ལས་ལོག་པ་དེ་ཡང་བུམ་གསལ་རྣམས་ཀྱི་སྤྱི་ཡིན། བློའི་
གཞན་སེལ་གྱི་མཚན་གཞི། རྟོག་པ་ལ་བུམ་མིན་ལས་ལོག་པར་སྣང་བ་དེ་ཡང་བུམ་
གསལ་རྣམས་ཀྱི་སྤྱི་ཡིན་པའི་ཕྱིར།གལ་ཏེ་དངོས་པོར་གྱུར་པའི་སྤྱི་ཡོད་ན་སྤྱི་དངོས་
པོ་བ་ཁས་ལེན་པའི་གཞན་སྡེ་ལ་བརྗོད་པའི་སྐྱོན་མི་འཇུག་གམ་ཞེ་ན། མི་འཇུག་སྟེ།
གྲངས་ཅན་གྱིས་སྔོན་པོ་ལ་རྗེས་སུ་འགྲོ་བའི་སྤྱི་སེར་པོའི་རང་བཞིན་དང་། གནས་
ཚུལ་དང་། དོན་དམ་བདེན་པ་དང་། སེར་པོའི་སྤྱི་དང་།སྔོན་པོའི་ངོ་བོ་དེ་ཉིད་སེར་
པོའི་ངོ་བོ་ཡིན་པར་ཁས་བླངས་པ་དེ་ལ། ངོ་བོ་ཐ་དད་བློ་གང་ལས། ཞེས་སོགས་
149 ~

གསུངས་པ་ལྟར། སྔོ་སེར་གཉིས་བློ་ལ་ཐ་དད་དུ་མི་སྣང་བར་ཐལ།སྔོན་པོའི་ངོ་བོ་
དང་སེར་པོའི་ངོ་བོ་གཅིག་ཡིན་པའི་ཕྱིར། ཞེས་དང་། དེ་བཞིན་དུ། སྔོ་སེར་ལ་རྗེས་
སུ་འགྲོ་བའི་སྤྱི་གཉིས་པོ་ཆ་མེད་དུ་ཁས་བླངས་པ་ལ། སྐྱེ་འཇིག་ཅིག་ཅར་བྱེད་པར་
ཐལ་བའི་སྐྱོན་བརྗོད་པ་ཡིན་གྱི། དངོས་པོ་དང་བུམ་པ་རྫས་གཅིག་པ་ལྟ་བུ་ལ་སྐྱོན་
བརྗོད་པ་མ་ཡིན་པའི་ཕྱིར་དང་།བྱེ་བྲག་པས་ཀྱང་སྔོ་སེར་གཉིས་ལ་རྗེས་སུ་འགྲོ་
བའི་སྤྱི་ཆ་མེད་དུ་ཁས་བླངས་པ་ཡིན་ཏེ༑དེ་ལྟ་མིན་ན། ཕྱིས་ཡོད་ཆ་དང་ལྡན་པའང་
མིན། ཞེས་པའི་སྐྱོན་བརྗོད་པ་མི་རིགས་པའི་ཕྱིར། མདོར་ན་ཕྱི་རོལ་པས་ཆ་ཤས་
མེད་པའི་སྤྱི་རྟག་དངོས་གསལ་བ་རྣམས་ལ་རྗེས་སུ་འགྲོ་བའི་སྤྱིར་ཁས་བླངས་ལ། རང་
ལུགས་བུམ་པ་མིན་པ་ལས་ལོག་པ་གསེར་བུམ་གྱི་སྤྱི་དང་དངོས་པོར་ཁས་བླངས་
པ་མི་འདྲའོ། གཉིས་པ་བརྡའི་ཡུལ་ངོས་བཟུང་བ་ནི། བརྡ་དུས་ཀྱི་བ་ལང་དཀར་ཟལ་
བརྡ་སྦྱོར་བའི་གཞིར་བཟུང་ནས་བརྡ་སྦྱར་བས་བ་ལང་གི་གསལ་བ་རྣམས་ལ་རེ་རེ་
ནས་བརྡ་སྦྱར་མི་དགོས་པར་དེ་རྣམས་བ་ལང་དུ་གོ་བར་འགྱུར་བ་དང་། ཐ་སྙད་ཀྱི་
དུས་སུ་དོན་གོ་བ་དེ་བརྡ་སྦྱར་བའི་དགོས་པ་ཡིན་པར་སངས་རྒྱས་པ་དང་། ཕྱི་རོལ་
པ་གཉིས་ཀ་མཐུན་ལ། གོ་བར་ནུས་པའི་རྒྱུ་མཚན་ལ་མི་མཐུན་ཏེ། སངས་རྒྱས་
པའི་ལུགས་ལ་བ་ལང་མ་ཡིན་པ་ལས་ལོག་པའི་གཞན་སེལ། བ་ལང་ཞེས་པའི་བརྡ་
སྦྱོར་བའི་ཡུལ་ཡིན་ལ། དེ་བ་ལང་གི་གསལ་བ་ཐམས་ཅད་ལ་ཡོད་པའི་རྒྱུ་མཚན་
གྱིས་བ་ལང་དུ་གོ་བ་ཡིན་ལ། ཕྱི་རོལ་པའི་ལུགས་ལ་བ་སྤྱི་རྟག་དངོས་བ་ལང་གི་
བརྡ་སྦྱོར་བའི་ཡུལ་དང་། དེ་བ་ལང་གི་གསལ་བ་ཀུན་ལ་ཡོད་པའི་རྒྱུ་མཚན་གྱིས་
བ་ལང་དུ་གོ་བ་ཡིན་ནོ། ་ཞེས་ཟེར་རོ། འོ་ན་བརྡ་དུས་ཀྱི་བ་ལང་དཀར་ཟལ་ཆོས་
ཅན། བ་ལང་ཞེས་པའི་བརྡ་སྦྱོར་བའི་གཞི་མིན་པར་ཐལ།་བ་ལང་ཞེས་པའི་བརྡའི་
འཇུག་ཡུལ་མ་ཡིན་པའི་ཕྱིར་ཞེ་ན། སྐྱོན་མེད་དེ། སྒྲ་མི་རྟག་པར་སྒྲུབ་པའི་ཚེ་སྒྲ་དེ་
150~

སྒྲ་མི་རྟག་པར་སྒྲུབ་པའི་གཞི་ཡིན་ཞིང་། སྒྲ་མི་རྟག་པར་རྟོགས་པའི་རྗེས་དཔག་གི་
འཇུག་ཡུལ་མིན་པ་བཞིན་དུ། བརྡ་དུས་ཀྱི་བ་ལང་དཀར་ཟལ་དེ་ཡང་བ་ལང་ཞེས་
པའི་བརྡ་སྦྱོར་བའི་གཞི་ཡིན་གྱི། བ་ལང་ཞེས་པའི་བརྡའི་འཇུག་ཡུལ་མིན་ནོ། འོ་ན་
སྒྲ་དང་མི་རྟག་པའི་ཚོགས་དོན་དེ། སྒྲ་མི་རྟག་པར་རྟོགས་པའི་རྗེས་དཔག་གི་འཇུག་
ཡུལ་ཡིན་པ་བཞིན་དུ་བརྡ་དུས་ཀྱི་བ་ལང་དཀར་ཟལ་དང་། བ་ལང་མིན་པ་ལས་ལོག་
པའི་ཚོགས་དོན་དེ་བ་ལང་ཞེས་པའི་བརྡའི་འཇུག་ཡུལ་དུ་འགྱུར་རོ་ཞེ་ན། མི་འགྱུར་
ཏེ། སྒྲ་མི་རྟག་པར་སྒྲུབ་པའི་དགོས་པ་ནི། སྒྲའི་སྟེང་དུ་མི་རྟག་པ་གོ་བ་ཙམ་ཡིན་ལ།
བརྡ་དུས་ཀྱི་བ་ལང་དཀར་ཟལ་གཞིར་བཟུང་ནས་བ་ལང་ཞེས་པའི་བརྡ་སྦྱོར་བའི་
དགོས་པ་ནི་ཐ་སྙད་པའི་དུས་སུ་བ་ལང་གི་གསལ་བ་རྣམས་བ་ལང་དུ་གོ་བའི་ཆེད་
ཡིན་པའི་ཕྱིར། འོ་ན་ཐ་སྙད་ཀྱི་དུས་ཀྱི་བ་ལང་ནག་སྒུར་ལ་བ་ལང་ཞེས་པའི་བརྡ་
དངོས་སུ་སྦྱོར་མ་སྦྱོར། · དང་པོ་མི་འཐད་དེ། དེ་བརྡ་དུས་ཀྱི་བ་ལང་ལ་རྗེས་སུ་མི་
འགྲོ་བའི་ཕྱིར། གཉིས་པ་ལྟར་ན། དེ་བ་ལང་དུ་གོ་བར་མི་འགྱུར་རོ་ཞེ་ན། དེ་ལ་བརྡ་
སྦྱོར་བའི་དུས་སུ་བ་ལང་ཞེས་པའི་བརྡ་དངོས་སུ་མ་སྦྱར་ཡང་དེ་བ་ལང་དུ་མི་གོ་བའི་
སྐྱོན་མེད་དེ། དངོས་སུ་བ་ལང་མིན་པ་ལས་ལོག་པ་ལ་བརྡ་སྦྱར་བ་ཡིན་ལ། ཐ་སྙད་
ཀྱི་དུས་ཀྱི་བ་ལང་ནག་རྒུར་སོགས་ཀྱང་བ་ལང་མིན་པ་ལས་ལོག་པ་ཡིན་པའི་ཕྱིར།
དེས་ན་བརྡ་དུས་ཀྱི་བ་ལང་དཀར་ཟལ་ལྟ་བུ།བ་ལང་ཞེས་པའི་བརྡ་སྦྱོར་བའི་གཞི་
དང་། རྟོག་པ་ལ་བ་ལང་མ་ཡིན་པ་ལས་ལོག་པར་སྣང་བ་བརྡ་དེའི་དངོས་ཡུལ་དང་།
བ་ལང་མ་ཡིན་པ་ལས་ལོག་པ་དེ་བརྡ་དེའི་འཇུག་ཡུལ་དུ་བྱས་ནས་བ་ལང་ཞེས་པའི་
བརྡ་སྦྱོར་བ་ཡིན་ལ། བརྡ་དུས་ཀྱི་བ་ལང་དཀར་ཟལ་བ་ལང་ཞེས་པའི་བརྡའི་འཇུག་
ཡུལ་མིན་ཏེ དེ་ཐ་སྙད་ཀྱི་དུས་སུ་རྗེས་སུ་མི་འགྲོ་བའི་ཕྱིར། ཁྱབ་སྟེ། ”སྒྲ་རྣམས་
ཀྱིས་རང་གང་ལ་བརྡ་བཏགས་པའི་དོན་དེ་སྟོན་ལ་དེ་ཡང་ཐ་སྙད་ཀྱི་དུས་སུ་དོན་
༧་T5:1:ཀ་

གོ་བའི་ཆེད་ཡིན་པའི་ཕྱིར་ཏེ།:སྒྲ་རྣམས་ཀྱིས་ནི་བརྡར་བཏགས་སྟོན། །ཞེས་སོགས་
གསུངས་པའི་ཕྱིར།རྟོག་པ་ལ་བ་ལང་མིན་པ་ལས་ལོག་པར་སྣང་བ་དེ་བ་ལང་ཞེས་
པའི་བརྡའི་ཡུལ་ཡིན་ཀྱང་། དེ་བ་ལང་ཞེས་པའི་བརྡའི་འཇུག་ཡུལ་མིན་ཏེ། དེས་
བཞོ་བཀལ་ལ་སོགས་པའི་དོན་བྱེད་མི་ནུས་པའི་ཕྱིར་ཏེ། ཅིས་ནས་སྐྱེས་བུ་དོན་
བྱེད་པར། རྐང་པ་དྲུག་གསུངས་པའི་ཕྱིར། དེས་ན་བ་ལང་མིན་པ་ལས་ལོག་པ་དེ་བ་
ལང་ཞེས་པའི་བརྡའི་འཇུག་ཡུལ་ཡིན་ཏེ།དེ་བརྡ་དང་ཐ་སྙད་དུས་ཀྱི་བ་ལང་ལ་རྗེས་
སུ་འགྲོ་བ་གང་ཞིག །དེས་བཞོ་བཀལ་ལ་སོགས་པའི་དོན་བྱེད་ནུས་པའི་ཕྱིར།::བྱེ་
བྲག་པ་ན་རེ། སྤྱི་དོན་གཞན་མེད་ན། རང་མཚན་སྒྲའི་བརྗོད་བྱར་འགྱུར་ལ། དེ་ལྟ་ན།
རང་མཚན་ལ་ཆ་ཤས་མེད་པས། སྒྲ་གཅིག་གིས་ཀྱང་ཐམས་ཅད་བརྗོད་པས་སྒྲ་དང་
ཚད་མ་གཞན་དོན་མེད་པར་འགྱུར་རོ་ཞེ་ན། དེའི་ལན་སྟོན་པ་ལ། འདྲེས་པའི་དོན་
གཅིག་གཅོད་པ་ན། *རྐང་པ་བརྒྱད་གསུངས་ཏེ། འདིའི་མཚམས་སྦྱར་དུ། འོ་ན་ཇི་
ལྟར་དངོས་པོ་ཐ་དད་མེད་པ་སྒྲས་བརྗོད་པ་ན་དེ་ཉིད་གཞན་ལས་ཐ་དད་པའི་ཕྱིར།ཆ་
མེད་པའི་ཐ་དད་པ་གཅིག་བརྗོད་པ་ན་ཐ་དད་ཐམས་ཅད་བརྗོད་པར་འགྱུར་བ་དང་།
དད་པ་ཐམས་ཅད་རྟོགས་པར་འགྱུར་བས་དེ་ལ་སྒྲ་དང་ཚད་མ་གཞན་དོན་མེད་པར་ཇི་
ལྟར་མི་འགྱུར་ཞེ་ན། འདི་ལ་ཉེས་པ་མེད་དེ། གང་གི་ཕྱིར། འདྲེས་པའི་དོན་གཅིག་
གཅོད་པ་ན། ཞེས་གསུངས། ངག་དོན་ནི། རང་མཚན་སྒྲའི་བརྗོད་བྱ་ཡིན་ན།སྒྲ་དང་
ཚད་མ་ཕྱི་མ་དོན་མེད་དུ་ཐལ་བའི་སྐྱོན་མེད་དེ། སྒྲ་མི་རྟག་པར་སྒྲུབ་པའི་ཚེ་སྒྲའི་སྟེང་
རྟག་པ་གཅིག་པུ་གཅོད་པའི་བྱ་བ་བྱེད་ཀྱི། དགག་བྱ་ཐམས་ཅད་འགོག་པ་དང་།
བསྒྲུབ་བྱ་ཐམས་ཅད་སྒྲུབ་པའི་བྱ་བ་མི་བྱེད་པའི་ཕྱིར་ཏེ། སྒྲ་མི་རྟག་པར་སྒྲུབ་པའི་
ཚེ་སྒྲའི་ཁྱད་ཆོས་ཐམས་ཅད་བསྒྲུབས་ན་སྒྲ་རྟོག་དངོས་དབང་གིས་འཇུག་དགོས་པ་
གང་ཞིག །དེ་ལྟ་མ་ཡིན་པའི་ཕྱིར། དེས་ན་སྒྲ་བློ་ཕྱི་མ་དོན་མེད་དུ་མི་འགྱུར་ཏེ།:སྒྲའི་
~ 152 ~

སྟེང་དུ་སྒྲོ་འདོགས་དུ་མ་བཅད་པའི་ཕྱིར་དུ་རྟགས་དང་རྗེས་དཔག་དུ་མ་འཇུག་པ་
འབྲས་བུ་དང་བཅས་པའི་ཕྱིར། སེལ་བ་སྨྲ་བ་ལ། སྤྱི་དང་གཞི་མཐུན་ལ་སོགས་པའི་
རྣམ་གཞག།རྟོག་བློའི་སྣང་བ་ལ་བརྟེན་ནས་འཇུག་ཚུལ་བསྟན་པའི་ཕྱིར། རྣམ་གཅོད་
གཅིག་གཅིག་སྟོན་པ་ན། རྐང་པ་བཞི་གསུངས། ཁོ་ན་རེ། མེ་ཏོག་ཨུཏྤལ་ལ་འདི་
སྔོན་པོའོ་ཞེས་བརྗོད་པ་ན། སྔོན་པོའི་སྒྲས་ཡོན་ཏན་དོན་གཞན་དང་ཨུཏྤལ་ལའི་སྒྲས་
རྫས་དོན་གཞན་བརྗོད་ཀྱི་རྫས་ལ་ཆ་ཤས་མེད་ན།སྒྲ་ཕྱི་མ་དོན་མེད་པར་ཐལ་བའམ།
རྣམ་གྲངས་པར་ཐལ་བའི་ཉེས་པ་ལྡོག་ཏུ་མེད་དོ་ཞེ་ན།མེ་ཏོག་ཨུཏྤལ་ལ་འདི་སྔོན་
པོའི་ཞེས་བརྗོད་པའི་ཚེ་སྔོན་པོའི་སྒྲས་ཡོན་ཏན་དོན་གཞན་དང་། ཨུཏྤལ་ལའི་སྒྲས་
རྫས་དོན་གཞན་བརྗོད་པ་མི་རིགས་ཏེ།དེ་ལྟར་བརྗོད་པའི་ཚེ་སྔོན་པོའི་སྒྲས་ཨུཏྤལ་
ལ་མི་སྤོང་ཞིང་མི་སྒྲུབ། ཨུཏྤལ་ལ་ཞེས་པའི་སྒྲས་སྔོན་པོ་མི་སྤོང་ཞིང་མི་སྒྲུབ་པར་
གནས་པའི་ཕྱིར། འོ་ན་ཨུཏྤལ་ལ་སྔོན་པོ་འདི་ཨུཏྤལ་ལ་དང་སྔོན་པོའི་གཞི་མཐུན་
མིན་པར་ཐལ། སྒྲའི་སྦྱོར་ཚུལ་དེ་ལྟར་མི་འཐད་པའི་ཕྱིར་ཞེ་ན། མ་ཁྱབ་སྟེ།རྟོག་
བློའི་སྣང་བ་ལ་བརྟེན་ནས་ཨུཏྤལ་ལ་སྔོན་པོ་དེ་ཨུཏྤལ་ལ་དང་སྔོན་པོའི་གཞི་མཐུན་
དུ་བཞག་པའི་ཕྱིར་ཏེ།ཨུཏྤལ་ལ་འདི་ནི་སྔོན་པོ་ཡིན་ནོ་ཞེས་བརྗོད་པའི་ཚེ། སྒྲ་དེའི་
རྗེས་སུ་འབྲང་བའི་རྟོག་པ་ལ་ཨུཏྤལ་ལ་སྔོན་པོ་དེ་ཨུཏྤལ་ལ་དང་སྔོན་པོའི་གཞི་མཐུན་
དུ་སྣང་བའི་ཕྱིར་ཏེ རྟོག་པ་དེ་ལ་ཨུཏྤལ་ལ་སྔོན་པོས་ཁྱབ་པ་ལྟ་བུར་སྣང་བའི་ཕྱིར།
ལྡོག་པ་ངོ་བོ་ཉིད་མེད་ཕྱིར། ཞེས་སོགས་ཀྱི་སྐབས་སུ་སྤྱི་དོན་དང་། གཞུང་དོན་
གཉིས། དང་པོ་ལ། དགག་པ་བཤད་པ་དང་། གཞན་སེལ་བཤད་པ་གཉིས།དང་པོ་
ལ་མཚན་ཉིད་དབྱེ་བ་གཉིས། དང་པོ་ནི། སྒྲུབ་པ་མ་ཡིན་པ་གང་ཞིག །རང་གི་
དགག་བྱ་དངོས་སུ་བཅད་པའི་ཚུལ་གྱིས་རྟོགས་པར་བྱ་བ་དེ། : དགག་པའི་མཚན་
ཉིད། གཉིས་པ་ལ། མ་ཡིན་དགག་དང་མེད་དགག་གཉིས། དང་པོ་ལ་མཚན་ཉིད་
153

དབྱེ་བ་གཉིས།མེད་དགག་མ་ཡིན་པ་གང་ཞིག །དགག་པར་དམིགས་པ། མ་ཡིན་
དགག་གི་མཚན་ཉིད་ཡིན་ཏེ། རྟོག་གེ་འབར་བ་ལས། མ་ཡིན་པར་དགག་པ་ནི་
དངོས་པོའི་ངོ་བོ་ཉིད་དགག་པས། དེ་དང་འདྲ་བ་དེ་ལས་གཞན་པའི་དངོས་པོའི་ངོ་
བོ་ཉིད་སྒྲུབ་པར་བྱེད་པ་སྟེ། དཔེར་ན་འདི་བྲམ་ཟེ་མ་ཡིན་ནོ། ཞེས་གསུངས་སོ།
གཉིས་པ་ལ་ཆོས་གཞན་ཤུགས་ལ་འཕེན་པའི་མ་ཡིན་དགག།ཆོས་གཞན་དངོས་
སུ་འཕེན་པའི་མ་ཡིན་དགག །དངོས་ཤུགས་གཉིས་ཀ་ལ་འཕེན་པ་དང་ལྡན་པའི་མ་
ཡིན་དགག །ཆོས་གཞན་སྐབས་ཐོབ་ཀྱིས་འཕེན་པའི་མ་ཡིན་དགག་དང་བཞི། དང་
བ
པོ་ནི། ལྷས་བྱིན་ཚོན་པོ་ཉིན་པར་ཟས་མི་ཟ་བ་དང་། གཉིས་པ་ནི་ཚིག་གཅིག་གིས་
དངོས་པོ་སྒྲུབ་པ་ནི་བདག་ལས་མི་སྐྱེ་བ་ཡོད་ཅེས་དགག་བྱ་གཅོད་པ་དང་། ཆོས་
གཞན་འཕེན་པ་གཉིས་ཀ་ཚིག་གཅིག་གིས་ཟིན་པ་དང་།གསུམ་པ་ནི།མཆོད་སྦྱིན་
ཚོན་པོ་ཉིན་པར་ཟས་མི་ཟ་བ་རིད་པ་མ་ཡིན་པར་ཡོད་པ་ལྟ་བུ་སྟེ། དེ་ལྡན་ཅེས་པའི་
དོན་ནོ། བཞི་པ་ནི། སྐྱེས་བུ་གཅིག་རྒྱལ་རིགས་དང་བྲམ་ཟེའི་རིགས་གང་རུང་དུ་
ངེས་ཤིང་ཁྱད་པར་མ་ངེས་པའི་སྐབས་སུ། འདི་ནི་བྲམ་ཟེ་མ་ཡིན་ནོ་ཞེས་པ་ལྟ་བུའོ།
དེ་སྐད་དུའང་ཤེས་རབ་སྒྲོན་མེའི་འགྲེལ་བཤད་སྤྱན་རས་གཟིགས་བརྟུལ་ཞུགས་སུ་
དྲངས་པ་ལས། དགག་པ་དོན་གྱིས་བསྟན་པ་དང་།།ཚིག་གཅིག་སྒྲུབ་པར་བྱེད་པ་
དང་།།དེ་ལྡན་རང་ཚིག་མི་སྟོན་པ།།མ་ཡིན་ཞེས་གསུངས་སོ། དགག་པ་གང་ཞིག།
མ་ཡིན་དགག་ལས་སྡེ་ཚན་གཞན་དུ་དམིགས་པ།མེད་དགག་གི་མཚན་ཉིད།དཔེར་
ན་བྲམ་ཟེ་ཆང་མི་བཏུང་བ་ལྟ་བུའོ། དེ་སྐད་དུའང་། དེ་ཉིད་ལས། གཞན་པ་གཞན་
ཡིན་ནོ།ཞེས་དང་།རྟོག་གེ་འབར་བ་ལས།མེད་པར་དགག་པ་ནི་དངོས་པོའི་ངོ་
ཉིད་ཙམ་འགོག་པར་ཟད་ཀྱི། དེ་དང་འདྲ་བ་དེ་མིན་པ་གཞན་གྱི་དངོས་པོར་སྨྲ་བར་
མི་བྱེད་པ་སྟེ། དཔེར་ན་བྲམ་ཟེས་ཆང་བཏུང་བར་མི་བྱའོ། ཞེས་གསུངས་སོ། བྲམ་
154~

ཟེ་ཆང་མི་བཏུང་ཞེས་པའི་ངག་གིས་བྲམ་ཟེ་འཕེན་ནོ་ཞེ་ན། མི་རིགས་ཏེ། བྲམ་ཟེ་ནི་
ཆོས་གཞན་འཕེན་མི་འཕེན་འཕངས་མ་འཕངས་བརྩི་བའི་གཞི་ཙམ་ཡིན་གྱི། འཕངས་
པའི་ཆོས་གཞན་མ་ཡིན་པའི་ཕྱིར་ཏེ། བྲམ་ཟེ་ཆང་མི་བཏུང་བ་འཕངས་པའི་ཆོས་
གཞན་མིན་པ་གང་ཞིག །རྒྱུ་མཚན་མཚུངས་པའི་ཕྱིར་རོ། སྒྲ་མི་རྟག་པ་ལྟ་བུ་༥
སྒྲ་རྟག་པ་མ་ཡིན་ཞེས་པའི་ངག་གིས་འཕངས་པའི་ཆོས་གཞན་མིན་ཏེ། སྒྲ་རྟག་པ་
མིན་པ་དེ་ངག་དེས་འཕངས་པའི་ཆོས་གཞན་མིན་པ་གང་ཞིག །རྒྱུ་མཚན་མཚུངས་
པའི་ཕྱིར། གལ་ཏེ་སྒྲ་མི་རྟག་པ་དེ་སྒྲ་རྟག་པ་མིན་ཞེས་པའི་ངག་གིས་འཕངས་པའི་
ཆོས་གཞན་དུ་ཐལ།:དེ་དེའི་ཤུགས་ལ་བརྗོད་པའི་ཕྱིར་ཞེ་ན། སྒྲ་རྟག་པ་མིན་པ་དེ་
ངག་དེས་དངོས་སུ་འཕངས་པའི་ཆོས་གཞན་ཡིན་པར་ཐལ།དེ་དེས་དངོས་སུ་བརྗོད་
པའི་ཕྱིར། ཁྱབ་པ་ཁས། གལ་ཏེ་སྒྲ་མི་རྟག་པ་དེ་ངག་དེས་ཤུགས་ལ་འཕངས་པའི་
ཆོས་གཞན་ཡིན་པར་ཐལ།དེ་དེས་ཤུགས་ལ་འཕངས་པའི་ཕྱིར་ཏེ། དེ་དེས་ཤུགས་
ལ་བརྗོད་པའི་ཕྱིར་ཞེ་ན། འོ་ན་སྒྲ་རྟག་པ་མིན་པ་དེ་ངག་དེས་དངོས་སུ་འཕངས་པའི་
ཆོས་གཞན་ཡིན་པར་ཐལ། དེ་དེས་དངོས་སུ་འཕངས་པའི་ཕྱིར་ཏེ། དེ་དེས་དངོས་
སུ་བརྗོད་པའི་ཕྱིར། འཁོར་གསུམ་རྣམས་ཁས་བླངས་སོ། གཞན་ཡང་མི་རྟག་པ་དེ་
རྟག་པ་མིན་ཞེས་པའི་ངག་གིས་འཕངས་པའི་ཆོས་གཞན་དུ་ཐལ། སྒྲ་མི་རྟག་པ་དེ་སྒྲ་
རྟག་པ་མིན་ཞེས་པའི་ངག་གིས་འཕངས་པའི་ཆོས་གཞན་ཡིན་པའི་ཕྱིར། འདོད་ན།
མེད་དགག་ཡིན་ན། རང་གི་དགག་བྱ་བཀག་ཤུལ་དུ་ཆོས་གཞན་འཕངས་པས་ཁྱབ་
པར་ཐལ། འདོད་པའི་ཕྱིར། ཁ་ཅིག་ན་རེ། སྒྲ་མི་རྟག་པར་སྒྲུབ་པའི་རྟགས་ཡང་དག་
མིན་པ་དེ་དེ་སྒྲུབ་ཀྱི་རྟགས་ཡང་དག་མིན་པ་ལས་ལོག་པའི་དགག་བྱ་ཡིན་པར་ཐལ།
རང་གི་དགག་བྱ་བཀག་ཤུལ་དུ་ཆོས་གཞན་འཕངས་པའི་ཕྱིར་ཞེ་ན་མ་ཁྱབ་སྟེ།སྒྲ་མི་
རྟག་པར་སྒྲུབ་པའི་རྟགས་ཡང་དག་མིན་པ་ལས་ལོག་གོ་ཞེས་པའི་
-155~

བའི་རྟོག་ངོར། ངག་དེས་སྒྲ་མི་རྟག་པར་སྒྲུབ་པའི་རྟགས་ཡང་དག་མིན་པ་བཀག་པ་
ཙམ་ལ་དགོངས་པ་ཡིན་པའི་ཕྱིར། ཁ་ཅིག་ན་རེ། སྒྲ་རྟག་པ་མིན་པ་དེ་མེད་དགག་
མིན་ཏེ། སྒྲ་སྒྲུབ་པ་ཡིན་པའི་ཕྱིར་ཞེ་ན།སྒྲ་རྟག་པ་མིན་པ་དེ་ལྐོག་གྱུར་མ་ཡིན་པར་
ཐལ། སྒྲ་མངོན་གྱུར་ཡིན་པའི་ཕྱིར། གཞན་ཡང་གང་ཟག་གི་བདག་མེད་པ་དེ་མེད་
དགག་མ་ཡིན་པར་ཐལ། གང་ཟག་སྒྲུབ་པ་ཡིན་པའི་ཕྱིར།ཁྱབ་པ་གཉིས་པོ་ཁས་སོ།
གཉིས་པ་ལ་མཚན་ཉིད། དབྱེ་བ། གཞན་སེལ་དང་དགག་པ་དོན་གཅིག་ཏུ་བསྟན་པ།
སྒྲ་རྟོག་གི་འཇུག་ཚུལ་དང་བཞི། དང་པོ་ནི་དགག་པ་གང་ཞིག རང་གི་བསལ་བྱ་
རིགས་མི་མཐུན་སེལ་བྱེད། གཞན་སེལ་གྱི་མཚན་ཉིད། གཉིས་པ་ནི། མ་ཡིན་
དགག་གི་གཞན་སེལ་དང་། མེད་དགག་གི་གཞན་སེལ་གཉིས། དང་པོ་ལ་མཚན་
ཉིད་དབྱེ་བ་གཉིས། དང་པོ་ནི། གཞན་སེལ་གང་ཞིག །མ་ཡིན་དགག་ཏུ་དམིགས་
པའོ། གཉིས་པ་ལ།དོན་རང་མཚན་གྱི་གཞན་སེལ་དང་། བློའི་གཞན་སེལ་གཉིས།
མ་ཡིན་དགག་གི་གཞན་སེལ་གང་ཞིག །དོན་བྱེད་ནུས་པར་དམིགས་པ། དང་པོའི་
མཚན་ཉིད། བུམ་པ་མ་ཡིན་པ་ལས་ལོག་པ་ལྟ་བུའོ། འདི་ལ་ཅིའི་ཕྱིར་གཞན་སེལ་
ཞེས་བྱ་ཞེ་ན།གཞན་སེལ་བར་བྱེད་པའི་གཞི་ཡིན་པའི་ཕྱིར་གཞན་སེལ་ཞེས་བྱ་སྟེ།
ཤཱཀྱས།རེ་ཞིག་གཅིག་ནི་འདི་ཉིད་ལས་གཞན་དང་གཞན་སེལ་བར་བྱེད་པའི་ཕྱིར་
རང་གི་མཚན་ཉིད་ལྡོག་པ་ཁོ་ན་ཡིན་ནོ། ཞེས་གསུངས་པའི་ཕྱིར།གཞན་སེལ་བར་
བྱེད་པའི་གཞི་ཡིན་ན། གཞན་སེལ་ཡིན་པས་མ་ཁྱབ་སྟེ། དགག་བྱ་དེ་འགོག་པར་
བྱེད་པའི་གཞི་ཡིན་ན། དགག་བྱ་དེ་འགོག་བྱེད་ཡིན་མི་དགོས་པའི་ཕྱིར། མ་ཡིན་
དགག་གི་གཞན་སེལ་གང་ཞིག །རྟོག་པས་སྒྲོ་བཏགས་སུ་དམིགས་པ།གཉིས་པའི་
མཚན་ཉིད། རྟོག་པ་ལ་བུམ་པ་མ་ཡིན་པ་ལས་ལོག་པར་སྣང་བ་ལྟ་བུའོ། འདི་ལ་
གཞན་སེལ་ཞེས་བརྗོད་པའི་རྒྱུ་མཚན་ཡོད་དེ།རང་གི་བསལ་བྱ་རིགས་མི་མཐུན་
~156~

སེལ་བྱེད་ཡིན་པས་དེ་ལྟར་བརྗོད་པའི་ཕྱིར།: ཤཱཀྱས། གསུམ་པ་ནི་འདིས་གཞན་
སེལ་བར་བྱེད་པའི་རྣམ་པར་རྟོག་པའི་བློ་ལ་སྣང་བ་ཁོ་ན་ཡིན་ཏེ། གང་བསྟན་བཅོས་
མཛད་པས་སྒྲའི་བརྗོད་པར་བྱ་བ་ཉིད་དུ་བཞེད་པ་ཞེས་བྱ་བ་འདི་ཡིན་ནོ། ཞེས་གསུངས་
པའི་ཕྱིར། གཉིས་པ་ནི། གཞན་སེལ་གང་ཞིག །མེད་དགག་ཏུ་དམིགས་པ། མེད་
དགག་གི་གཞན་སེལ་གྱི་མཚན་ཉིད། བུམ་པ་ལ་བུམ་མིན་མེད་པ་ལྟ་བུའོ། འདི་ལ་
གཞན་སེལ་ཞེས་བརྗོད་པའི་རྒྱུ་མཚན་ཡོད་དེ། འདི་རང་གི་བསལ་བྱ་རིགས་མི་མཐུན་
བསལ་བའི་ཆ་ཡིན་པས་དེ་ལྟར་བརྗོད་པའི་ཕྱིར་ཏེ། : ཤཱཀྱས། གཉིས་པ་ནི་གཞན་
གཅོད་པའི་ཕྱིར་གཞན་རྣམ་པར་གཅོད་པ་ཙམ་ཡིན་ཅིང་། ་་གང་སྔོན་གྱི་སློབ་དཔོན་
དག་གིས་ཐམས་ཅད་ལ་ཁྱད་པར་མེད་པར་རྣམ་པར་བཞག་པ་ཡིན་ཏེ། ཐམས་ཅད་
ལ་དགག་པ་ཙམ་ལ་ཁྱད་པར་མེད་པའི་ཕྱིར། ཞེས་གསུངས་པའི་ཕྱིར། གསུམ་པ་ནི།
གཞན་སེལ་དང་དགག་པ་དོན་གཅིག་སྟེ། ཞི་བ་འཚོས། ཚད་མའི་དེ་ཁོ་ན་ཉིད་
བསྡུས་པ་ལས། འདིར་ནི་སེལ་བ་རྣམ་གཉིས་ཏེ །མ་ཡིན་པ་དང་མེད་པའོ།།མ་
ཡིན་པའང་རྣམ་གཉིས་ཏེ། །བློ་དང་དོན་གྱི་དབྱེ་བས་སོ། ཞེས་དང་། དེའི་འགྲེལ་
པར།ཀ་མ་ལ་ཤཱི་ལས། མ་ཡིན་པ་དང་མེད་པའོ། ཞེས་བྱ་བ་ནི་མ་ཡིན་པར་དགག་
པ་དང་། མེད་པ་སྟེ་མེད་པར་དགག་པའི་མཚན་ཉིད་ཅེས་བྱ་བའི་ཐ་ཚིག་གོ། ་ཞེས་
གསུངས་ཤིང་། ཐམས་ཅད་ལ་དགག་པ་ཙམ་ལ་ཁྱད་པར་མེད་པའི་ཕྱིར། ཞེས་དང་།
ཤཱཀྱས། འབྲས་བུ་དང་རང་བཞིན་གྱི་གཏན་ཚིགས་འདི་གཉིས་ནི་དངོས་པོ་སྒྲུབ་པ་
ཁོ་ན་ཡིན་གྱི།དངོས་པོ་ཁོ་ན་སྒྲུབ་པ་ནི་མིན་ཏེ། དགག་པ་ཡང་སྒྲུབ་པའི་ཕྱིར།ཞེས་
བྱ་བ་འདིས་མི་རྟག་པ་མ་ཡིན་པ་ལས་ལོག་པ་དགག་པར་བསྟན་པའི་ཕྱིར། ཞེས་
ཀུན་མཁྱེན་གཉིས་པ་དར་མ་རིན་ཆེན་གསུངས་ལ། སྤྱིར་གཞི་གྲུབ་ན། གཞན་སེལ་
ཡིན་པས་ཁྱབ་ཅིང་། དགག་པ་ལ་མེད་དགག་གིས་ཁྱབ་པར་འདོད་པའི་མཁས་གྲུབ་
~157

ཀྱང་དུ་མ་ཞིག་སྣང་ངོ་། བཞི་པ་ནི། གཞན་སེལ་གྱི་འཇུག་ཚུལ་རྒྱས་པར་བཤད་པ་
ནི་གོང་དུ་བཤད་ཟིན་ཏོ། གཉིས་པ་གཞུང་དོན་ནི། གལ་ཏེ་ལྡོག་པ་སྤངས་པ་ཡི།
ཞེས་རྐང་པ་དྲུག་གི་སྐབས་སུ། ཁོ་ན་རེ། ས་བོན་གྱི་འབྲས་བུ་ཡིན་ན། ཆུ་ལུད་དྲོད་
གཤེར་གྱི་འབྲས་བུ་མ་ཡིན་དགོས་པར་ཐལ། དེ་གཉིས་རང་བཞིན་ཐ་དད་པ་ཁོ་ན་
ཡིན་པའི་ཕྱིར། དེར་ཐལ། གཞན་སེལ་མ་གཏོགས་པའི་མཚན་ཉིད་ལྔ་ལྡན་གྱི་སྤྱི་
གཙོ་བོ་ཡོད་པ་མ་ཡིན་པའི་ཕྱིར། ཞེས་བཀག་ནས། ་གྲངས་ཅན་རང་གི་ལུགས་
འཇོག་པ་ནི། རྒྱུ་དུ་མས་འབྲས་བུ་གཅིག་ཐུན་མོང་དུ་སྐྱེད་པའི་རྒྱུ་མཚན་ཡོད་དེ།
རྒྱུ་ཐམས་ཅད་བདག་ཉིད་གཅིག་པའི་ཕྱིར་ཏེ།དེ་རྣམས་ལ་ཆ་ཤས་མེད་པའི་སྤྱི་གཙོ་
བོ་ཡོད་ལ། དེས་ཐམས་ཅད་ཀྱི་འབྲས་བུ་ཐུན་མོང་དུ་སྐྱེད་པར་བྱེད་པའི་ཕྱིར་ཏེ། སྤྱི་
གསལ་ཐམས་ཅད་སྤྱི་གཙོ་བོའི་ངང་དུ་ཆ་མེད་རྫས་གཅིག་པའི་ཕྱིར་ཞེས་ཟེར། དེ་
འགོག་པ་ལ། ཐ་དད་པ། མེད་ན་ཅིག་ཅར་སྐྱེ་འཇིག་འགྱུར། ཞེས་སོགས་གསུངས།
གསེར་བུམ་དང་སྤྱི་གཙོ་བོ་སྐྱེ་འཇིག་ཅིག་ཅར་བྱེད་པར་ཐལ། དེ་གཉིས་ཆ་མེད་རྫས་
གཅིག་ཡིན་པའི་ཕྱིར། རྟགས་ཁས། ཁོ་ན་རེ། གསེར་བུམ་འཇིག་པའི་ཚེ། སྤྱི་གཙོ་
བོ་རྟག་པའི་དངོས་པོར་གནས་པས་སྐྱོན་མེད་ཅེ་ན། འོ་ན་སྤྱི་གཙོ་བོ་དེ་གསེར་བུམ་
གྱི་སྤྱི་མ་ཡིན་པར་ཐལ། ཕྱོགས་སྔ་དེའི་ཕྱིར། འདོད་ན་སྒྲིག །འོ་ན་སྤྱི་གཙོ་བོ་དང་
གསེར་བུམ་གཉིས་སྤྱི་གསལ་དུ་འཛིན་པའི་རྟོག་བློ་མེད་པར་ཐལ། འདོད་པའི་ཕྱིར།
འཁོར་གསུམ་བྱས་པ་ལ།: གྲངས་ཅན་ན་རེ། ཁོ་བོ་ཅག་ལ་བརྗོད་པའི་ཉེས་པ་དེ་
གཞན་སེལ་གྱི་སྤྱི་ཁས་ལེན་པ་ལའང་མཚུངས་སོ་ཞེ་ན། དེ་མི་མཚུངས་ཞེས་སྟོན་
པ་ལ། གཞུང་འདི་གསུངས་ཏེ། འདིའི་མཚམས་སྦྱར་དུ།གལ་ཏེ་གཞན་སེལ་བའི་
སྤྱི་ཁས་ལེན་པ་ལ་ཡང་ཉེས་པ་དེ་མཚུངས་པར་འགྱུར་རོ་ཞེ་ན།མཚུངས་པ་མིན་ཏེ་
འདི་ལྟར།ཞེས་གསུངས།ངག་དོན་ནི།གསེར་བུམ་འཇིག་པའི་ཚེ་བུམ་པའི་ལྡོག་པ
~158

མེད་དགག་གི་གཞན་སེལ་འཇིག་མི་འཇིག་བརྟགས་པས་ཆོས་ཀྱི་གྲགས་པ་སུན་
དབྱུང་བར་མི་ནུས་ཏེ། བུམ་པའི་མེད་དགག་གི་གཞན་སེལ་དངོས་མེད་ཡིན་པའི་
ཕྱིར། གསེར་བུམ་འཇིག་པའི་ཚེ་བུམ་པའི་བློའི་གཞན་སེལ་འཇིག་མི་འཇིག་བརྟགས་
པས་ཡང་དེ་སུན་དབྱུང་དུ་མེད་དེ།བུམ་པའི་བློའི་གཞན་སེལ་རྟོག་པའི་སྒྲོ་བཏགས་
ཡིན་པའི་ཕྱིར། གསེར་བུམ་འཇིག་པའི་ཚེ་བུམ་པའི་དོན་རང་མཚན་གྱི་གཞན་སེལ་
འཇིག་མི་འཇིག་བརྟགས་པས་དེ་སུན་དབྱུང་དུ་མེད་དེ། དེའི་ཚེ་དེ་འཇིག་པའི་ཕྱིར།
དེས་ན་གྲངས་ཅན་པ་ཆོས་ཅན། སྤྱི་གཙོ་བོ་དང་གཞན་སེལ་གྱི་མཚུངས་པས་དཔལ་
ལྡན་ཆོས་ཀྱི་གྲགས་པ་སུན་དབྱུང་བར་མི་ནུས་ཏེ། བསྒྲུབས་ཟིན་པ་དེའི་ཕྱིར། རང་
བཞིན་གྱི་རྟགས་ཡང་དག་གི་སྦྱོར་བའི་དབྱེ་བ་འཆད་པ་ལ།རང་བཞིན་ཁྱད་པར་བྱེ་
བྲག་ལ། ཞེས་སོགས་རྐང་པ་བཞི་གསུངས། ངག་དོན་ནི།རང་བཞིན་གྱི་རྟགས་ཡང་
དག་ལ་དབྱེ་ན། ཁྱད་པར་ལྟོས་བ་པའི་རང་བཞིན་གྱི་རྟགས་ཡང་དག་དང་། རང་
བཞིན་དག་པ་བའི་རང་བཞིན་གྱི་རྟགས་ཡང་དག་གཉིས་ཡོད་དེ། འབྲས་བུ་དེ་སྒྲ་
འཇིག་པར་སྒྲུབ་པའི་དང་པོ་དང་། དངོས་པོ་དེ་སྒྲུབ་ཀྱི་རང་བཞིན་དག་པ་བའི་རྟགས་
ཡང་དག་ཡིན་ནོ། སྤྱི་དོན་སྔར་གོང་དུ་བཤད་པ་འདིར་བླང་ངོ་། གྲངས་ཅན་ན་རེ།
དངོས་པོར་ཡོད་པ་དེ། གཙོར་སྣང་དངོས་པོར་ཡོད་པར་སྒྲུབ་པའི་རྟགས་ཡང་དག་
གི་སྒྲུབ་ཆོས་ཡིན་པར་ཐལ། དངོས་པོར་ཡོད་པ་དེ་སྒྲ་མི་རྟག་པར་སྒྲུབ་པའི་རང་བཞིན་
གྱི་རྟགས་ཡང་དག་ཡིན་པའི་ཕྱིར། གལ་ཏེ་དེ་དེ་སྒྲུབ་ཀྱི་རྟགས་ཡང་དག་གི་སྒྲུབ་
ཆོས་མ་ཡིན་པར་ཐལ།དེ་ལྟ་ན་དེ་སྒྲུབ་ཀྱི་བསྒྲུབ་བྱ་ཡང་དག་ཉམས་པར་འགྱུར་བའི་
ཕྱིར་ཞེ་ན། དངོས་པོར་ཡོད་པ་དེ་སྒྲུབ་ཀྱི་རང་བཞིན་གྱི་རྟགས་ཡང་དག་མ་ཡིན་པར་
ཐལ། དེ་སྒྲུབ་ཀྱི་རྗེས་འགྲོའི་ཁྱབ་པ་མེད་པས་དེ་སྒྲུབ་ཀྱི་བསྒྲུབ་བྱ་ཉམས་པར་འགྱུ་
བའི་ཕྱིར།དེས་ན་སྤྱི་གཙོ་བོ་ཆོས་ཅན། ཡོད་དེ། |ཁྱད་པར་རྣམས་ལ་རྗེས་སུ་འགྲོ་
159~

བའི་ཕྱིར། ཞེས་པ་རྟགས་ཡང་དག་ཏུ་འདོད་དོ་ཞེས་ཟེར། འདི་འགོག་པ་ལ། བསྒྲུབ་
བྱ་ལ་བརྟགས་ནས་འགོག་པ་དང་། སྒྲུབ་བྱེད་ལ་བརྟགས་ནས་འགོག་པ་གཉིས།·དང་
པོ་ནི། ཡོད་པའི་ཁྱད་པར་ཙམ་དུ་ནི། ཞེས་སོགས་རྐང་པ་བཞི་གསུངས།ངག་དོན།
གྲངས་ཅན་པ་ཆོས་ཅན། མཚན་ཉིད་ལྔ་ལྡན་གྱི་གཙོ་བོའི་སྟེང་དུ་དངོས་པོར་ཡོད་པ་
སྒྲུབ་པ་ཡིན་པར་ཐལ། དེ་ལྟར་ཡིན་པའམ་ཡོད་ཙམ་དུ་སྒྲུབ་པ་གང་རུང་གང་ཞིག །
ཕྱི་མ་སྒྲུབ་པས་རང་གི་འདོད་དོན་འགའ་ཞིག་ཀྱང་མི་འགྲུབ། གཙོར་སྣང་ཡོད་ཙམ་
དེ་འདྲ་སངས་རྒྱས་པའི་ཚད་མས་བཀག་པ་མེད་ཅིང་གྲུབ་ཟིན་པའི་ཕྱིར། :འདོད་ན་
སྒྲིག །ཁྱད་པར་བསྒྲུབ་བྱར་རྐང་པ་གཉིས་ཀྱིས། ཁྱད་པར་རྣམས་ལ་རྗེས་སུ་འགྲོ་
བའི་གཙོར་སྣང་དངོས་པོར་སྒྲུབ་པའི་རྗེས་འགྲོའི་ཁྱབ་པ་མེད་པ་ཅན་དུ་འགྱུར་བར་
ཐལ། དེ་སྒྲུབ་ཀྱི་དམ་བཅའ་ཚད་མས་བསལ་བའི་ཕྱིར། བསལ་བ་དངོས་ཞེས་པ་ནི་
རང་གི་ལུགས་ཡིན་ལ། ཊིཀ་ཆེན་ལས། འདིར་གང་དག་ཆོས་ཅན་ངེས་བཟུང་མེད་
པའི་ཞེས་སོགས་ཀྱི་དོན་ནི། འདིའི་ཆོས་ཅན་ལ། སྤྱི་ཙམ་པོ་བ་དང་། གཙོ་བོའམ།
གཙོ་བོའི་སྒྲ་དོན་གང་རུང་བཟུང་ནས་ཡོད་པའི་ཁྱད་པར་སྒྲུབ་ན། དོན་འགའ་ཞིག་
ཀྱང་གྲུབ་མི་འགྱུར། །དེ་འདྲ་བ་ཡང་བཀག་པ་མེད། ཅེས་སྤྱི་ཙམ་པོ་བ་ཆོས་ཅན་དུ་
བཟུང་བ་འགོག་ཅིང་། :ཕྱི་མ་གཉིས་ཀྱི་སྟེང་དུ་སྒྲུབ་ན། ཁྱད་པར་བསྒྲུབ་བྱར་བཟུང་
ན། རྐང་པ་གཉིས་ཀྱིས་འགོག་པར་འདོད་པ་མི་རིགས་ཏེ།དེ་ལྟ་བུ་གཞུང་གི་དོན་མ་
ཡིན་པའི་ཕྱིར་ཏེ།གཞུང་དེ་རྣམས་ཀྱི་དོན་ནི་སྔར་བཤད་པ་ལྟར་དུ་རིགས་པའི་ཕྱིར།
དེས་ན། གཏན་ཚིགས་རྗེས་འགྲོ་མེད་ཅན་འགྱུར། ཞེས་པས་གཙོ་བོའི་སྒྲ་དོན་ཆོས་
ཅན་དུ་བཟུང་བའི་སྟེང་དུ་ཡོད་པའི་ཁྱད་པར་སྒྲུབ་པའི་སྒྲུབ་ཆོས་དཔེ་ལ་རྗེས་འགྲོ་མི་
བྱེད་པར་མ་བསྟན་པར་ཐལ། དེ་འདྲ་བ་ཡང་བཀག་པ་མེད།”ཅེས་པས་སྤྱིའི་ཆོས་
ཅན་ལ་ཡོད་པའི་ཁྱབ་པར་ཕྱི་རྒོལ་གྱིས་གྲུབ་ཟིན་པར་བསྟན་པའི་ཕྱིར། དེར་ཐལ།
ལ་160~

གཞུང་དེས་སྤྱིའི་ཆོས་ཅན་ལ་ཡོད་པའི་ཁྱད་པར་ཕྱི་རྒོལ་ལ་སྒྲུབ་བྱེད་བཀོད་པ་དོན་
མེད་པར་བསྟན་པའི་ཕྱིར། རྟགས་གསལ་རྣམས་ཁས།གལ་ཏེ་ཡོད་པའི་ཁྱད་པར་དེ་
མཚན་ཉིད་ལྔ་ལྡན་གྱིས་ཁྱད་པར་དུ་བྱས་པའི་ཡོད་ཙམ་ལ་བྱེད་དོ་ཞེ་ན། འོ་ན་དེ་འདྲ་
བ་ཡང་བཀག་པ་མེད།ཅེས་པའི་གཞུང་དེས་ཆོས་ཅན་སྤྱི་ཙམ་པོ་བའི་སྟེང་དུ་མཚན་
ཉིད་ལྔ་ལྡན་གྱིས་ཁྱད་པར་དུ་བྱས་པའི་ཡོད་ཙམ་སངས་རྒྱས་པའི་ཚད་མས་དགག་
པ་མེད་ཅིང་ཚད་མས་གྲུབ་ཟིན་དུ་བསྟན་པར་ཐལ།འདིའི་ཡོད་པའི་ཁྱད་པར་མཚན་
ཉིད་ལྔ་ལྡན་གྱིས་ཁྱད་པར་དུ་བྱས་པའི་ཡོད་པ་ལ་བྱེད་རིགས་པ་གང་ཞིག།སྤྱི་ཙམ་
པོ་བའི་སྟེང་དུ་འདིའི་ཡོད་པའི་ཁྱད་པར་སངས་རྒྱས་པའི་ཚད་མས་གྲུབ་ཟིན་པར་དེ་
འདྲ་བ་ཡང་བཀག་པ་མེད། : ཅེས་པའི་གཞུང་གིས་བསྟན་པའི་ཕྱིར། རྟགས་ཁས།
ཁྱབ་པ་ཚད་མས་བསལ། ་འདོད་མི་ནུས་ཏེ། དེ་ལྟ་བུའི་ཡོད་པ་གཞི་གང་གི་སྟེང་
དུའང་གྲུབ་པ་མི་སྲིད་པའི་ཕྱིར། ཞེས་པའོ། ཡང་ཁ་ཅིག་ཅེས་སོགས་ཀྱི་དོན་ནི།
གཙོ་བོའི་སྒྲ་དོན་ཆོས་ཅན་དུ་བཟུང་ནས་ཡོད་ཙམ་སྒྲུབ་ན།ཡོད་པའི་ཁྱད་པར་ཞེས་
སོགས་ཀྱི་གཞུང་གིས་གནོད་པ་སྟོན། རྟག་གཅིག་སོགས་ཀྱི་ཁྱད་པར་དུ་བྱས་པའི་
ཡོད་པ་སྒྲུབ་ན། གཞུང་འོག་མ། ཁྱད་པར་བསྒྲུབ་བྱ་ཞེས་སོགས་ཀྱི་གནོད་པ་བསྟན་
པར་འདོད་དོ་ཞེ་ན། ཡོད་ཙམ་དེ་དངོས་པོ་ཙམ་དང་། དངོས་པོ་དངོས་མེད་གཉིས་
ཀ་ལ་རྗེས་སུ་འགྲོ་བའི་དངོས་པོ་གང་རུང་ལ་བྱེད་རིགས་པར་ཐལ།བཤད་མ་ཐག་
པའི་དམ་བཅའ་འཐད་བའི་ཕྱིར། དངོས་པོ་ཙམ་ལ་འདོད་ན། གཞུང་སྔ་མས་གཙོ་
བོའི་སྒྲ་དོན་དངོས་པོར་གྲུབ་ཟིན་པར་བསྟན་པར་ཐལ། སྐབས་འདིའི་ཡོད་ཙམ་དངོས་
པོ་ལ་བྱེད་རིགས་པ་གང་ཞིག །གཞུང་སྔ་མས་གཙོ་བོའི་སྒྲ་དོན་གྱི་སྟེང་དུ་སྐབས་
འདིའི་ཡོད་ཙམ་གྲུབ་ཟིན་པར་བསྟན་པའི་ཕྱིར། རྟགས་ཁྱབ་དངོས། འདོད་མི་ནུས་
ཏེ། གཙོ་བོའི་སྒྲ་དོན་དངོས་པོར་འདོད་པ་ནི་ཤིན་ཏུ་ངོ་མཚར་བ་སྟེ་བཞད་གད་ཀྱི་
161

གནས་སུ་འགྱུར་བའི་ཕྱིར། དངོས་པོ་དང་དངོས་མེད་གཉིས་ཀ་ལ་རྗེས་སུ་འགྲོ་བའི་
ཡོད་པ་དེ་སྒྲ་མི་རྟག་པར་སྒྲུབ་པའི་གཏན་ཚིགས་ཡང་དག་ཏུ་རང་བཞིན་ཁྱད་པར་བྱེ
བྲག་ལ། ཞེས་སོགས་ཀྱིས་བསྟན་པར་ཐལ། དེ་ལྟ་བུའི་ཡོད་པ་འདི་སྐབས་འདིར་
དངོས་སུ་བསྟན་པའི་སྒྲུབ་ཆོས་སུ་ཡོད་པའི་ཁྱད་པར་ཙམ་དུ་ནི། ཞེས་སོགས་ཀྱིས་
བསྟན་པར་རིགས་པའི་ཕྱིར།རྟགས་ཁས་སོ། ཁྱབ་སྟེ། གལ་ཏེ་གཏན་ཚིགས་ཡོད་
རང་བཞིན། ཞེས་པའི་གཞུང་འདི་ནི། འཇིག་ལ་འབྲས་དང་ཡོད་ཉིད་བཞིན། ཞེས་
པའི་གཞུང་ལ་སྟོབས་མཚུངས་བྱས་པའི་སྒོ་ནས་འཕྲོས་པའི་ཕྱིར། རྩ་བར་འདོད་མི་
ནུས་ཏེ། དེ་ལྟར་འདོད་པ་ནི། གཉིས་ཀ་ལ་བརྟེན་འཁྲུལ་པ་ཅན། ཞེས་སོགས་ཀྱིས་
བཀག་པའི་ཕྱིར། དེས་ན་འདིར་བསྟན་གྱི་རྩོད་པ་རྣམས་ཁོ་བོ་ཅག་ལ་མི་མཚུངས་
པའི་རྒྱུ་མཚན་ཡོད་དེ། ཁོ་བོ་ཅག་ནི་གཙོར་སྣང་གི་སྟེང་དུ་ཡོད་ཙམ་སངས་རྒྱས་
པས་གྲུབ་ཟིན་པ་དང་། ཡོད་པའི་ཁྱད་པར་དངོས་པོ་ཙམ་ཚད་མས་བསལ་བར་བསྟན་
པའི་སྒོ་ནས་གཞན་གྱི་ལུགས་འགོག་པར་བྱེད་ཅིང་།དངོས་པོ་སྒྲ་མི་རྟག་པར་སྒྲུབ་
པའི་རང་བཞིན་གྱི་རྟགས་ཡང་དག་ཏུ་རང་ཉིད་ཀྱིས་སྒྲུབ་ཅིང་། – གཙོར་སྣང་
པོར་སྒྲུབ་པའི་རྟགས་ཡང་དག་གི་སྒྲུབ་ཆོས་སུ་གྲངས་ཅན་གྱི་འདོད་ཚུལ་སྟོན་པའི་
ཕྱིར་རོ། གཉིས་པ་སྒྲུབ་བྱེད་ལ་བརྟགས་ནས་དགག་པ་ནི། མ་གྲུབ་པ་ལ་ཡེ
མེད། རྐང་པ་བཞི་གསུངས། གྲངས་ཅན་ན་རེ། གཙོ་སྣང་དང་དངོས་པོའི་ཚོགས་
དོན་གཞན་དོན་བསྒྲུབ་བྱ་ཡང་དག་ཡིན་པར་ཐལ། དངོས་པོ་སྒྲ་འཇིག་པར་སྒྲུབ་པའི་
རང་བཞིན་གྱི་རྟགས་ཡང་དག་ཡིན་པའི་ཕྱིར་ཞེ་ན། དེ་འགོག་པ་ལ། གཙོར་སྣང་
དང་དངོས་པོའི་ཚོགས་དོན་གཞན་དོན་བསྒྲུབ་བྱ་ཡང་དག་མ་ཡིན་པར་ཐལ། དོན་
བྱེད་ནུས་པ་ནི་དེ་སྒྲུབ་ཀྱི་མ་གྲུབ་པའི་གཏན་ཚིགས།གཞལ་བྱ་ནི་དེའི་མ་ངེས་པའི་
གཏན་ཚིགས།དོན་བྱེད་ནུས་སྟོང་ནི་དེ་སྒྲུབ་ཀྱི་འགལ་བའི་གཏན་ཚིགས་ཡིན་པའི་
162~

ཕྱིར། སྤྱི་དོན་གཏན་ཚིགས་ལྟར་སྣང་སོ་སོའི་སྐབས་སུ་བཤད་པ་ལྟར་རོ། ༈ །རང་
བཞིན་ལ་ཡང་མེད་མི་འབྱུང་། ཞེས་སོགས་སུ། བྱས་པ་རང་གྲུབ་ཙམ་ནས་འཇིག་
ངེས་སུ་བསྟན་པ་དེ་ཉིད་རྒྱས་པར་འཆད་པའི་ཕྱིར་དུ།རྒྱུ་མེད་ཕྱིར་ན་འཇིག་པ་ནི།
ཞེས་སོགས་གསུངས། ངག་དོན། བྱས་པ་ཆོས་ཅན། རང་གྲུབ་ཙམ་ནས་འཇིག་ངེས་
ཡིན་ཏེ། སྐྱེས་པ་གང་ཞིག་།ཁྱོད་ཀྱི་འཇིག་རྒྱུ་དོན་གཞན་མེད་པའི་ཕྱིར། ཁྱབ་སྟེ།
འཇིག་རྒྱུ་དོན་གཞན་ལ་ལྟོས་བཅས་ཡིན་ན། རང་གྲུབ་ཙམ་ནས་འཇིག་ངེས་མ་ཡིན་
དགོས་པའི་ཕྱིར་ཏེ། ཚོན་ཅན་དུ་འགྱུར་བ་རང་ལས་ཕྱིས་འབྱུང་བའི་ཚོན་ལ་ལྟོས་
ན།: རང་གྲུབ་ཙམ་ནས་ཚོན་ཅན་དུ་མ་ངེས་དགོས་པའི་ཕྱིར། ཊིཀ་ཆེན་ལས། བྱས་
པ་མི་འཇིག་པའི་རྫས་སུ་མེད་དེ། ཞེས་སོགས་ཀྱི་དོན་ནི། བྱས་པ་དེ་མི་འཇིག་པའི་
རྫས་སུ་མེད་དེ། བྱས་པ་དེ་སྐད་ཅིག་གཅིག་དང་གཉིས་ལ་སོགས་པའི་ཡུན་ཚད་དུ་
མི་འཇིག་པའི་རྫས་སུ་ཡོད་མི་སྲིད་པའི་ཕྱིར། སྐད་ཅིག་མ་ལྔའི་ཡུན་ཚད་དུ་མི་འཇིག་
པའི་རྫས་སུ་ཡོད་དོ་ཞེ་ན། མི་རིགས་ཏེ། སྐད་ཅིག་བཞི་པའི་དུས་སུ་སྐད་ཅིག་མ་
ལྔར་མི་འཇིག་པའི་རྫས་སུ་གནས་པ་དོར་བའི་ཕྱིར། མ་གྲུབ་ན། སྐད་ཅིག་མ་དྲུག་
པའི་དུས་སུ་སྐད་ཅིག་མ་ལྔར་མི་འཇིག་པའི་རྫས་སུ་གནས་པ་དེ་མ་དོར་བར་ཐལ། སྐད་
ཅིག་མ་བཞི་པའི་དུས་སུ་སྐད་ཅིག་མ་ལྔར་མི་འཇིག་པའི་རྫས་སུ་གནས་པ་མ་དོར་
བའི་ཕྱིར་རྟགས་ཁས་སོ། འདོད་ན། སྐད་ཅིག་མ་ལྔའི་ཡུན་ཚད་དུ་མི་འཇིག་པའི་
རྫས་སུ་ཡོད་ལ། དེ་ནས་འཇིག་པ་མི་འཐད་པར་ཐལ། འདོད་པའི་ཕྱིར། འདོད་ན།
འཁོར་གསུམ།·ཁྱབ་པ་དངོས་འགལ་ལ་འགྲོ་བའི་རྒྱུ་མཚན་ནི། སྔར་སྐད་ཅིག་མ་
གསུམ་པར་མི་འཇིག་པར་གནས་ཤིང་།སྐད་ཅིག་མ་བཞི་པའི་དུས་སུ་ཡང་སྐད་ཅིག་
མ་ལྔར་མི་འཇིག་པའི་རྫས་སུ་གནས་ན། སྐད་ཅིག་མ་བརྒྱད་ཀྱི་ཡུན་ཚད་དུ་མི་འཇིག་
ར་གནས་དགོས་པའི་ཕྱིར། གལ་ཏེ་སྐད་ཅིག་མ་བཞི་པ་ཕན་ཆད་ད་དུང་སྐད་ཅིག་
163

མ་ལྔར་གནས་པ་མ་ཡིན་གྱི། དེའི་དུས་སུ་གཉིས་ལས་མི་གནས་ལ། སྔ་མ་གསུམ་
དང་བཅས་ཏེ་སྐད་ཅིག་མ་ལྔ་ཡིན་ནོ་ཞེ་ན། འོ་ན་སྐད་ཅིག་མ་གཉིས་པའི་དུས་སུ་སྐད་
ཅིག་མ་ལྔའི་ཡུན་ཚད་དུ་གནས་པའི་བྱས་པ་མེད་པར་ཐལ། སྐད་ཅིག་མ་བཞི་པའི་
དུས་སུ་སྐད་ཅིག་མ་ལྔའི་ཡུན་ཚད་དུ་གནས་པའི་བྱས་པ་མེད་པའི་ཕྱིར།: ་རྟགས་ཁས་
སོ། འདོད་ན་སྒྲིག །འོ་ན་སྐད་ཅིག་མ་གཉིས་པའི་དུས་སུ་སྐད་ཅིག་ལྔའི་ཡུན་ཚད་དུ་
གནས་པའི་བྱས་པ་དེ་ཞིག་ཟིན་པར་ཐལ། འདོད་པའི་ཕྱིར། འདོད་ན་སྒྲིག །སྐད་
ཅིག་མ་ལྔའི་ཡུན་ཚད་དུ་གནས་པའི་བྱས་པ་དེ་སྐད་ཅིག་མ་དང་པོའི་དུས་སུ་འཇིག་
ངེས་སུ་ཐལ། འདོད་པའི་ཕྱིར།འདོད་ན་སྒྲིག།སྐད་ཅིག་མ་ལྔའི་ཡུན་ཚད་དུ་གནས་
.༨༢འེ་སྐད་ཅིག་མ་དང་པོ་དེ་དེའི་དུས་སུ་འཇིག་ངེས་ཡིན་པར་ཐལ། སྐད་ཅིག་མ་ལྔའི་
ཡུན་ཚད་དུ་གནས་པའི་བྱས་པ་དེ་སྐད་ཅིག་མ་དང་པོའི་དུས་སུ་འཇིག་ངེས་ཡིན་པའི་
ཕྱིར། འདོད་ན། བྱས་པ་དེ་རང་དུས་སུ་འཇིག་ངེས་ཡིན་པར་ཐལ། འདོད་པའི་ཕྱིར།
འཁོར་གསུམ། དེས་ན། སྐད་ཅིག་མ་ལྔའི་ཡུན་ཚད་དུ་གནས་པའི་བྱས་པ་ནི་ཡོད་
སྐད་ཅིག་མ་ལྔའི་ཡུན་ཚད་དུ་མི་འཇིག་པར་གནས་པའི་བྱས་པ་ནི་མེད་དོ། དེ་
ང་རང་གྲུབ་དུས་ཀྱི་སྐད་ཅིག་གི་གཉིས་པར་མེད་དོ།ཞེས་པའི་རང་གྲུབ་དུས་ལ་
དུ་མ་ཡོད་དེ། ཞག་གི་རང་གྲུབ་དུས་ལ་ཡུད་ཙམ་སུམ་ཅུའི་ཡུན་ཚད། དུས་མཐའི་
སྐད་ཅིག་མའི་རང་གྲུབ་དུས་ལ་ཁེམ་པ་ཙམ་ལས་མེད་པའི་ཕྱིར། མི་རྟག་པ་དེ་གློག་
གི་སྟེང་དུ་རགས་པའི་མི་རྟག་པ། ་དེ་རྣམ་ཤེས་ཀྱི་སྟེང་དུ་ཕྲ་བའི་མི་རྟག་པ་ཡིན་ཏེ།
རང་གྲུབ་དུས་ཀྱི་ཡུན་ཚད་དེ་ཞག་གི་སྟེང་དུ་ཡུད་ཙམ་སུམ་ཅུ། དུས་མཐའི་སྐད་ཅིག་
མའི་སྟེང་དུ་ཁེམ་པ་ཙམ་གྱི་ཡུན་ཚད་ཡིན་པའི་ཕྱིར། ཞེས་པ་ཊིཀ་ཆེན་འདིའི་ལུགས་
སོ། སྒྲུབ་རྟགས་ཡང་དག་གི་འབྲེལ་བ་ངེས་བྱེད་ཀྱི་ཚད་མ་མཇུག་བསྡུས་ཏེ་འའཆད་
པར་བྱེད་པ་ལ།དེས་ན་དངོས་པོའི་ཡུལ་ཅན་གྱི།རྐང་པ་བཞི་གསུངས།འདིར་སྤྱི་
~ 164~

དོན་དང༌། གཞུང་དོན་གཉིས། དང་པོ་ལ་སྒྲུབ་རྟགས་ཡང་དག་གི་མཚན་ཉིད། དབྱེ་
བ། དོགས་པ་བཅད་པ་དང་གསུམ། དང་པོ་ནི། དེ་སྒྲུབ་ཀྱི་མ་དམིགས་པའི་རྟགས་
ཡང་དག་མ་ཡིན་པ་གང་ཞིག །དེ་སྒྲུབ་ཀྱི་ཚུལ་གསུམ་དུ་དམིགས་པ་དེ། དེ་སྒྲུབ་ཀྱི་
སྒྲུབ་རྟགས་ཡང་དག་གི་མཚན་ཉིད། གཉིས་པ་ལ། འབྲས་བུའི་རྟགས་ཡང་དག་དང་།
རང་བཞིན་གྱི་རྟགས་ཡང་དག་གཉིས་ཡོད་དེ། རང་འགྲེལ་ལས། དེ་ལ་གཉིས་ནི་
དངོས་པོ་སྒྲུབ་པ་ཡིན་ལ། གཅིག་ནི་དགག་པའི་གཏན་ཚིགས་སོ། ཞེས་གསུངས་
པའི་ཕྱིར། གསུམ་པ་ནི། འདིའི་འགྲེལ་བཤད་ལས། འབྲས་བུ་དང་རང་བཞིན་གྱི་མར་
གཏན་ཚིགས་འདི་གཉིས་ནི་དངོས་པོ་སྒྲུབ་པ་ཁོ་ན་ཡིན་གྱི། ་དངོས་པོ་ཁོ་ན་སྒྲུབ་པ་
ནི་མ་ཡིན་ཏེ། དགག་པ་ཡང་སྒྲུབ་པའི་ཕྱིར། ཞེས་གསུངས་པའི་དོན་ལ་ཁ་ཅིག །དུ་
ལྡན་གྱི་ལའི་སྟེང་དུ་གྲང་རེག་གིས་སྟོང་པའི་མེ་ཙམ་ལ་ཤེས་འདོད་ཞུགས་པའི་རྒོལ་
བའི་ངོར། དུ་ལྡན་གྱི་ལ་ལ་ཆོས་ཅན། མེ་ཡོད་དེ། དུ་བ་ཡོད་པའི་ཕྱིར། ཞེས་བཀོད་
པའི་ཚེ། དུ་བ་དེ་རྒོལ་བ་དེའི་ངོར་དུ་ལྡན་གྱི་ལ་ལ་གྲང་རེག་གིས་སྟོང་པའི་མེ་ཙམ་
ཡོད་པར་སྒྲུབ་པའི་འབྲས་རྟགས་དང་དགག་རྟགས་ཀྱི་གཞི་མཐུན་ཡིན་ཏེ། རྒོལ་བ་
དེས་དུ་ལྡན་གྱི་ལའི་སྟེང་དུ་གྲང་རེག་གིས་སྟོང་པའི་མེ་ཙམ་ལ་ཤེས་འདོད་ཞུགས་
དེའི་སྟེང་དུ་མེ་ཙམ་ལ་ཤེས་འདོད་མ་ཞུགས་པ་གང་ཞིག།གྲང་རེག་གིས་སྟོང་
པའི་མེ་ནི་དགག་པ་ཡིན་པའི་ཕྱིར། ཞེས་པ་ནི་རིགས་ཐིགས་ཊིཀ་ཆེན་གྱི་དགོངས་
པའོ།དེས་ན་འབྲས་རྟགས་ཡང་དག་དང་དགག་རྟགས་ཡང་དག་ལ་གཞི་མཐུན་ཡོད་
ཅིང་། བྱས་པ་སྒྲ་མི་རྟག་པ་མ་ཡིན་པ་ལས་ལོག་པར་སྒྲུབ་པའི་དགག་རྟགས་དང་རང་
བཞིན་གྱི་རྟགས་ཡང་དག་གི་གཞི་མཐུན་ཡིན་པས། མ་དམིགས་པའི་རྟགས་དང་།
དགག་རྟགས་གཉིས་དོན་མི་གཅིག་པ་ཀུན་མཁྱེན་དར་མའི་དགོངས་པ་ཡིན་ནོ། ཞེས་
གསུངས་ཡང་། དེ་སྒྲུབ་ཀྱི་རང་བཞིན་གྱི་རྟགས་ཡང་དག་ཡིན་ན། དེ་སྒྲུབ་ཀྱི་སྒྲུབ་
~ 165 ~

རྟགས་ཡང་དག་ཡིན་པས་ཁྱབ་ལ། ·དེ་སྒྲུབ་ཀྱི་འབྲས་རྟགས་ཡང་དག་ཡིན་ན། དེ་
སྒྲུབ་ཀྱི་སྒྲུབ་རྟགས་ཡང་དག་ཡིན་པས་མ་ཁྱབ་པར་རྣམ་ངེས། རིགས་ཐིགས། ཀུན་
བཏུས། རིགས་གཏེར་གྱི་ཊིཀ་ཆེན་རྣམས་སུ་གསུངས་སོ། རིགས་རྒྱན་གྱི་ལུགས་
ལ། དེ་སྒྲུབ་ཀྱི་འབྲས་རྟགས་ཡང་དག་ཡིན་ན། དེ་སྒྲུབ་ཀྱི་སྒྲུབ་རྟགས་ཡང་དག་ཡིན་
པས་ཁྱབ་པར་གསུངས་སོ། གཉིས་པ་གཞུང་དོན་ནི། ་སྒྲུབ་རྟགས་ཡང་དག་དེ་ལ་
འབྲས་རྟགས་ཡང་དག་དང་། རང་བཞིན་གྱི་རྟགས་ཡང་དག་གཉིས་སུ་གྲངས་ངེས་
ཏེ། དེ་ལ་དེ་བྱུང་འབྲེལ་ལ་བརྟེན་པའི་རྟགས་ཡང་དག་དང་། བདག་གཅིག་འབྲེལ་ལ་
བརྟེན་པའི་རྟགས་ཡང་དག་གཉིས་སུ་གྲངས་ངེས་པའི་ཕྱིར་ཏེ།སྒྲུབ་རྟགས་ཡང་དག་
གི་རྟགས་ཆོས་ཀྱི་འབྲེལ་བ་དེ་ལ་དེ་བྱུང་འབྲེལ་དང་། བདག་གཅིག་འབྲེལ་གཉིས་
སུ་གྲངས་ངེས་པའི་ཕྱིར་ཏེ། དེ་ལྟར་བསྒྲུབས་ཟིན་པའི་ཕྱིར། གཉིས་པ་དགག་རྟགས་
ཡང་དག་གི་འབྲེལ་པ་ངེས་བྱེད་ཀྱི་ཚད་མ་བཤད་པ་ལ། མི་སྣང་བ་མ་དམིགས་པའི་
རྟགས་ཡང་དག་གི་འབྲེལ་པ་ངེས་བྱེད་ཀྱི་ཚད་མ་དང་། སྣང་རུང་མ་དམིགས་པའི་
རྟགས་ཡང་དག་གི་འབྲེལ་བ་ངེས་བྱེད་ཀྱི་ཚད་མ་གཉིས་ལས། དང་པོ་ནི།འཇུག་པ་
བློ་སྔོན་ཅན་ཉིད་ཕྱིར། ཞེས་སོགས་གསུངས། ངག་དོན་ནི། ཤ་ཟ་དེ་དེ་བསྐལ་དོན་
དུ་སོང་བའི་གང་ཟག་གི་ཚད་མས་མ་དམིགས་པ་དེ།མདུན་གྱི་གཞི་འདིར་ཤ་ཟ་དེ་
ལ་དེ་བསྐལ་དོན་དུ་སོང་བའི་གང་ཟག་གི་ཡོད་ངེས་ཀྱི་བཅད་ཤེས་དོན་མཐུན་མི་
འཇུག་པར་སྒྲུབ་པའི་མི་སྣང་བ་མ་དམིགས་པའི་རྟགས་ཡང་དག་ཡིན་ཏེ། དེ་དེ་སྒྲུབ་
ཀྱི་ཕྱོགས་ཆོས་གང་ཞིག །ཤ་ཟ་ཡོད་ངེས་ཀྱི་བཅད་ཤེས་དོན་མཐུན་འཇུག་པ་ཤ་ཟ་
ཡོད་ངེས་ཀྱི་ཚད་མའི་བློ་སྔོན་དུ་འགྲོ་བ་ཅན་ཡིན་པའི་ཕྱིར་ཏེ།ཤ་ཟ་ཡོད་ངེས་ཀྱི་ཚད་
མའི་བློ་སྔོན་དུ་མ་སོང་བར་ཤ་ཟ་ཡོད་ངེས་ཀྱི་བཅད་ཤེས་དོན་མཐུན་འཇུག་པར་
བྱེད་པའི་རྒྱུ་མཚན་གྱིས།ཤ་ཟ་དེ་དེ་ང ཞང་ཟག་གི་ཚད་མས་
~166

མ་དམིགས་པ་སྒྲུབ་བྱེད་ཚད་མར་བཤད་པའི་ཕྱིར། གང་དུ་བཤད་ན། ཚད་མ་
རྣམས་ནི་མི་འཇུག་པ།།ཞེས་པའི་རང་འགྲེལ་དུ་ཡོད་པའི་ཤེས་པ་དང་སྒྲ་དང་ཐ་སྙད་
དགག་པའི་འབྲས་བུ་ཅན་ཡིན་ཏེ། དེ་དག་ནི་དམིགས་པ་སྔོན་དུ་འགྲོ་བ་ཅན་ཡིན་
པའི་ཕྱིར་རོ། ཞེས་པར་རོ། ” སྤྱི་དོན་ཡང་དེར་བཤད་པ་ལས་ཤེས་སོ། ཁོ་ན་རེ།
དགག་རྟགས་ཡང་དག་ལ་ཡོད་ངེས་འགོག་པ་དང་།མེད་ངེས་སྒྲུབ་པ་གཉིས་སུ་གྲངས་
མ་ངེས་པར་ཐལ། གཙོ་བོ་ནི་ཡོད་པ་མ་ཡིན་ཏེ། མ་དམིགས་པའི་ཕྱིར། ཞེས་པའི་
སྦྱོར་བ་འདི་གཙོ་བོ་ཡོད་ངེས་འགོག་པ་དང་། མེད་ངེས་སྒྲུབ་པ་གང་རུང་མ་ཡིན་
པའི་ཕྱིར། རྟགས་མ་གྲུབ་ན། གཙོ་བོའི་སྒྲ་དོན་མེད་པར་ཐལ། གཙོ་བོ་མེད་པའི་ཕྱིར་
ཞེ་ན། མ་ཁྱབ་ཅེས་སྟོན་པ་ལ། ཐོག་མེད་བག་ཆགས་ལས་བྱུང་བའི། རྐང་པ་གཉིས་
གསུངས། ངག་དོན་ནི། ཐལ་འགྱུར་དེ་ལ་ཁྱབ་པ་མེད་དེ། རང་རྒྱུ་ཐོག་མ་མེད་པའི་
བག་ཆགས་ལས་བྱུང་བའི་གཙོར་འཛིན་རྟོག་པ་ལ་གཙོ་བོར་སྣང་བ་དེ་གཙོ་བོའི་སྒྲ་
དོན་ཡིན་པའི་ཕྱིར། ཁོ་ན་རེ། སྒྲ་དོན་ལ་དབྱེ་བ་མེད་པར་ཐལ། སྒྲ་དོན་དངོས་པོར་
མེད་པའི་ཕྱིར་ཞེ་ན། མ་ཁྱབ་ཅེས་སྟོན་པ་ལ།: ཡོད་མེད་གཉིས་ཀ་ལ་བརྟེན་པ།རྐང་
པ་གཉིས་ཀྱིས། ཐལ་འགྱུར་དེ་ལ་ཁྱབ་པ་མེད་དེ། སྒྲ་དོན་དེ་ལ་ནི་དངོས་པོ་ལ་བརྟེན་
པ། དངོས་པོ་མེད་པ་ལ་བརྟེན་པ། གཉིས་ཀ་ལ་བརྟེན་པའི་རྟོག་པའི་གཟུང་ཡུལ་
གསུམ་ཡོད་པའི་ཕྱིར། ཁོ་ན་རེ། བསྟན་བཅོས་སྐབས་དང་འབྲེལ་མེད་དང་། ཞེས་
སོགས་མི་འཐད་པར་ཐལ། ལུང་རང་གི་བརྗོད་བྱའི་དངོས་པོ་སྒྲུབ་པའི་རྟགས་ཡང་
དག་ཡིན་པའི་ཕྱིར་ཞེ་ན། མི་རིགས་པར་ཐལ། ལུང་རང་གི་ཞེན་པའི་བརྗོད་བྱ་དང་།
མེད་ན་མི་འབྱུང་བའི་འབྲེལ་པ་མ་གྲུབ་པའི་ཕྱིར། ཁོ་ན་རེ། ལུང་ཡིན་ན། རང་གི་
སྟན་དོན་སྒྲུབ་པའི་རྟགས་ཡང་དག་ཡིན་པས་ཁྱབ་པར་ཐལ།སློབ་དཔོན་གྱིས།ཡིད་
་ཆེས་ཚིག་ནི་མི་སླུ་བའི། །སྤྱི་ལས་རྗེས་སུ་དཔག་པ་ཉིད།།ཅེས་གསུངས་པའི་ཕྱིར་
1167

ཞེ་ན། མ་ཁྱབ་པར་ཐལ།:ཁྱད་ཆོས་གསུམ་དང་ལྡན་པའི་ཤིན་ལྐོག་སྟོན་པའི་རྒྱལ་
བའི་གསུང་རབ་རང་གི་བསྟན་བྱའི་དོན་ལ་མི་སླུ་བར་བསྟན་པ་ཙམ་ཡིན་པའི་ཕྱིར། འོ་
ན་དེ་རང་གི་བསྟན་བྱའི་དོན་ལ་མི་སླུ་བའི་རྒྱུ་མཚན་གང་ཞེ་ན། དེ་སྟོན་པ་ལ། མཐོང་
དང་མ་མཐོང་དངོས་པོ་ཡི། རྐང་པ་བཞི་གསུངས།ངག་དོན། ཤིན་ལྐོག་སྟོན་པའི་
རྒྱལ་བའི་གསུང་རབ་ཆོས་ཅན། རང་གི་བསྟན་བྱའི་དོན་ལ་མི་སླུ་སྟེ།དཔྱད་པ་
གསུམ་གྱིས་དག་པའི་ལུང་ཡིན་པའི་ཕྱིར། དཔེར་ན་བདེན་བཞི་སྟོན་པའི་གསུང་རབ་
བཞིན། དེ་ཆོས་ཅན། དཔྱད་པ་གསུམ་གྱིས་དག་པའི་ལུང་ཡིན་ཏེ། རང་གི་བསྟན་
བྱའི་གཙོ་བོ་ལ་མངོན་སུམ།/ དངོས་སྟོབས་རྗེས་དཔག །ཡིད་ཆེས་རྗེས་དཔག་
སོགས་ཀྱིས་གནོད་པ་མ་མཐོང་བའི་ལུང་ཡིན་པའི་ཕྱིར།་དཔེར་ན་བསྲེགས་པ་དང་
བཅད་པ་དང་བརྡར་བ་གསུམ་གྱི་སྒོ་ནས་སྐྱོན་མ་མཐོང་བའི་གསེར་དེ། གསེར་རྣམ་
དག་ཏུ་འཇོག་པ་བཞིན།”མདོ་ལས། ” དགེ་སློང་དག་གམ་མཁས་རྣམས་ཀྱིས། །
བསྲེགས་བཅད་བརྡར་བའི་གསེར་བཞིན་དུ།།ལེགས་པར་བརྟགས་ལ་ང་ཡི་བཀའ་།
བླང་བར་བྱ་ཡི་གུས་ཕྱིར་མིན། ཞེས་གསུངས་སོ། རང་གི་བསྟན་བྱའི་གཙོ་བོ་ལ་
མངོན་སུམ། དངོས་སྟོབས་རྗེས་དཔག །ཡིད་ཆེས་རྗེས་དཔག་སོགས་ཀྱིས་གནོད་
པ་མ་མཐོང་བའི་ལུང་དེ། དཔྱད་གསུམ་གྱིས་དག་པའི་ལུང་གི་མཚན་ཉིད། དཔེར་
ན།: སྦྱིན་པས་ལོངས་སྤྱོད་ཁྲིམས་ཀྱིས་བདེ། ཞེས་པའི་རིན་ཆེན་འཕྲེང་བའི་ལུང་
ཆོས་ཅན། དཔྱད་གསུམ་གྱིས་དག་པའི་ལུང་ཡིན་ཏེ། རིན་ཆེན་འཕྲེང་བའི་རང་
གཞུང་གང་ཞིག།རིན་ཆེན་ཕྲེང་བ་དཔྱད་གསུམ་གྱིས་དག་པའི་ཕྱིར། རིན་ཆེན་ཕྲེང་
བ་ཆོས་ཅན།།དཔྱད་གསུམ་གྱིས་དག་སྟེ།རང་གི་གཞལ་བྱའི་གནས་གསུམ་སྟོན་པ་
ལ་གནོད་པ་མ་མཐོང་བའི་ལུང་ཡིན་པའི་ཕྱིར།འདིར་བཤད་པ་རྣམས།མཐོང་དང་
མ་མཐོང་བ་དག་ལ།:་ཞེས་སོགས་སུ་ཡང་ཤེས་པར་བྱའོ། དེས་ན་ཕྱི་རོལ་པའི་ལུང་
ལ 168

རྣམས་ནི་དཔྱད་གསུམ་གྱིས་དག་པ་མ་ཡིན་ཏེ། ནང་འགལ་སྟོན་པར་མཐོང་བའི་ཕྱིར་
ཏེ། འདི་ལ་བརྟག་པ་ཕལ་ཆེར་ནི། ཞེས་སོགས་ཀྱིས་དེ་ལྟར་གྲུབ་པའི་ཕྱིར། དཔྱོད་
པ་པ་ན་རེ།༈ རིག་བྱེད་ལས་རིག་བྱེད་སྒྲ་དོན་གྱི་འབྲེལ་པ་རྟག་དངོས་སྟོན་པར་
བྱེད་པ་ཡིན་ཞེས་ཟེར།:མི་རིགས་པར་ཐལ།རིག་བྱེད་ཀྱི་ཡི་གེ་དང་དེའི་སྒྲ་དོན་གྱི་
འབྲེལ་པ་རྣམས་ཀྱང་རྟག་པའི་དངོས་པོ་མ་ཡིན། མིང་ཚིག་སོགས་དང་།དེའི་སྒྲ་
དོན་གྱི་འབྲེལ་པ་ཡང་རྟག་དངོས་མ་ཡིན་པའི་ཕྱིར། དང་པོ་སྒྲུབ་པ་ལ། ཡི་གེ་དོན་
མེད་ཅན་འགྱུར་ཞིང་། ཞེས་དང་། གཉིས་པ་སྒྲུབ་པ་ལ། ཚིག་སོགས་ཀུན་བརྟགས་
དངོས་མེད་ལ།རྐང་པ་གསུམ་གསུངས། རིག་བྱེད་ཀྱི་ཡི་གེ་ཆོས་ཅན། ཁྱོད་དང་
ཁྱོད་ཀྱི་བརྗོད་དོན་གྱི་འབྲེལ་པ་རྟག་དངོས་མ་ཡིན་པར་ཐལ། ཁྱོད་ཀྱིས་བརྗོད་དོན་
རྫོགས་པར་སྟོན་མི་ནུས་པའི་ཕྱིར་རོ།རིག་བྱེད་ཀྱི་མིང་ཚིག་སོགས་ཆོས་ཅན།ཁྱོད་
དང་ཁྱོད་ཀྱི་བརྗོད་དོན་གྱི་འབྲེལ་པ་རྟག་དངོས་མ་ཡིན་པར་ཐལ། ཁྱོད་ཀྱིས་རང་གི་
བརྗོད་དོན་སྟོན་པའི་ཆ་དངོས་མེད་ཡིན་པའི་ཕྱིར།སྔ་ཕྱི་གཉིས་ལ་འདོད་ན་དངོས།
དོན་གྱི་ངོ་བོ་ཙམ་གོ་བྱེད་ཀྱི་རིགས་སུ་གནས་པའི་མཉན་བྱ་དེ་མིང་གི་མཚན་ཉིད། དོན་
གྱི་ངོ་བོ་དང་ཁྱད་པར་སྦྱར་ནས་སྟོན་པར་བྱེད་པའི་རིགས་སུ་གནས་པའི་མཉན་བྱ་
དེ་ཚིག་གི་མཚན་ཉིད། མིང་ཚིག་གི་གཞིར་གྱུར་པའི་སྐད་ཀྱི་གདངས་ཡི་གེའི་མཚན་
ཉིད། འདི་ལ་དབྱེ་ན། དབྱངས་ཡིག་དང༌། གསལ་བྱེད་ཀྱི་ཡི་གེ་གཉིས། དང་པོ་ནི།
ཨ་ཨི་ལ་སོགས་པ་ལྟ་བུ། གཉིས་པ་ནི། ཀ་ཁ་ལ་སོགས་པ་ལྟ་བུའོ།ཡི་གེ་ལ་དངོས་
པོས་ཁྱབ་སྟེ།.- མིང་གི་མཐར་ཐུག་པ་ནི་ཡི་གེ་ཡིན་ལ། དེ་ཡང་བ་ལང་ཞེས་པ་ལྟ་
བུའོ། ཞེས་མཛོད་འགྲེལ་ལས་གསུངས་པ་རིགས་པའི་ཕྱིར། འོ་ན་ཡི་གེ་འགྱུར་མེད་
དུ་བཤད་པ་དང་འགལ་ཞེ་ན། མི་འགལ་ཏེ། ཡི་གེ་རྣམས་ཀྱི་སྐད་ཀྱི་གདངས་གཞན་
དུ་མི་འགྱུར་བ་ལ་དགོངས་པའི་ཕྱིར་ཏེ། ཨ་ཡིག་ལྟ་བུ་ཨཱཿཞེས་པའི་སྐད་ཀྱི་གདངས་
-169~

ལ་འཇོག་པའི་ཕྱིར། གཞུང་འདིའི་དོན་བཤད་པས་ཀྱང་ཡི་གེ་དངོས་མེད་འདོད་པ་
ཁེགས་སོ། རིག་བྱེད་ཀྱི་སྒྲ་རྟག་པའི་དངོས་པོ་ཡིན་ནོ་ཞེས་ཟེར་བ་ལ། འོ་ན་ཉན་
ཤེས་དེ་རིག་སྒྲ་རྟག་དངོས་བཟུང་དོན་དུ་བྱས་པ་ལས་བྱུང་བར་ཐལ། རིག་སྒྲ་རྟག་
དངོས་ཡིན་པའི་ཕྱིར། འདོད་ན། ཉན་བློ་ཆོས་ཅན། སྐྱེས་བུ་ལ་མ་བརྟེན་པར་ཐལ།
རིག་སྒྲ་རྟག་དངོས་གཟུང་དོན་དུ་བྱས་པ་ལས་སྐྱེས་པའི་ཕྱིར། རྟགས་ཁས། འདོད་
ན། ཚོར་བ་བདེ་སྡུག་ལ་སོགས་པའི་བློ་ཐམས་ཅད་སྐྱེས་བུ་ལ་མ་བརྟེན་པར་ཐལ།
འདོད་པའི་ཕྱིར། འདོད་དོ་ཞེ་ན། དེ་རྣམས་འགོག་པ་ལ། བློ་ནི་སྐྱེས་བུའི་རྟེན་ཅན་
མིན། རྐང་པ་གསུམ་ལ། ངག་དོན་དྲིལ་ན། དཔྱོད་པ་པ་ཆོས་ཅན།ཉན་བློ་སྐྱེས་བུ་ལ་
མི་བརྟེན་པར་དམ་བཅའ་བ་མི་རིགས་ཏེ། དེ་ལྟར་དམ་བཅས་པའི་དམ་བཅའི་ཞེན་
དོན་ལ་དངོས་སྟོབས་རྗེས་དཔག་གིས་གནོད་པའི་ཕྱིར། དེ་ཆོས་ཅན། ཚོར་བ་བདེ་
སྡུག་སྐྱེས་བུ་ལ་མི་བརྟེན་པར་དམ་བཅའ་བ་མི་རིགས་ཏེ། དེ་ལྟར་དམ་བཅས་པའི་
ཞེན་དོན་ལ་མངོན་སུམ་གྱིས་གནོད་པའི་ཕྱིར། དེ་ཆོས་ཅན།ཉེས་པ་ཆགས་སོགས་
སྐྱེས་བུ་ལ་མི་བརྟེན་པར་དམ་བཅས་པ་མི་རིགས་ཏེ། དེ་ལྟར་དམ་བཅའ་བ་པོ་ཁྱོད་
ལ་ཁས་བླངས་ནང་འགལ་གྱིས་གནོད་པའི་ཕྱིར་ཏེ། ཉེས་རྣམས་སྐྱེས་བུ་ལ་བརྟེན་
ཕྱིར། ཞེས་སོགས་ཀྱིས་གྲུབ་པའི་ཕྱིར། དཔྱོད་པ་པ་ན་རེ། སྐྱེས་བུས་མ་བྱས་པ་དེ་
རིག་བྱེད་བདེན་པའི་དོན་ཅན་དུ་སྒྲུབ་པའི་ལྡོག་ཁྱབ་རྐྱང་པ་ཅན་གྱི་རྟགས་ཡང་དག་
ཡིན་ནོ་ཞེས་ཟེར། དེ་འགོག་པ་ལ།་གང་ལ་བསྒྲུབ་བྱའི་མི་མཐུན་ཕྱོགས། རྐང་པ་
བཞི་གསུངས་ཏེ། སྐྱེས་བུས་མ་བྱས་པ་དེ་རིག་སྒྲ་བདེན་པའི་དོན་ཅན་དུ་སྒྲུབ་པའི་
ལྡོག་ཁྱབ་རྐྱང་པ་ཅན་གྱི་རྟགས་ཡང་དག་མིན་པར་ཐལ། དེ་སྒྲུབ་ཀྱི་ལྡོག་ཁྱབ་ཡིན་
ན། དེ་སྒྲུབ་ཀྱི་རྗེས་ཁྱབ་ཡིན་དགོས་པའི་ཕྱིར། སྤྱི་དོན་ལ། སྒྲ་མི་རྟག་པར་སྒྲུབ་པའི་
སྒྲུབ་ཚུལ་དང་མཐུན་པར་མི་རྟག་པས་མི་སྟོང་བ་དེ། སྒྲ་མི་རྟག་པར་སྒྲུབ་པའི་མཐུན་
170 ~

ཕྱོགས་ཀྱི་མཚན་ཉིད། མི་རྟག་པ་དང་དོན་གཅིག །སྒྲ་མི་རྟག་པར་སྒྲུབ་པའི་སྒྲུབ་
ཚུལ་དང་མཐུན་པར་མི་རྟག་པས་སྟོང་པ་སྒྲ་མི་རྟག་པར་སྒྲུབ་པའི་མི་མཐུན་ཕྱོགས་
ཀྱི་མཚན་ཉིད། མི་རྟག་པ་མིན་པ་དང་དོན་གཅིག་།སྒྲ་མི་རྟག་པར་སྒྲུབ་པའི་མཐུན་
ཕྱོགས་དང་མི་མཐུན་ཕྱོགས་དངོས་འགལ་ཡིན་ཏེ། མི་རྟག་པ་དང་མི་རྟག་པ་མིན་པ་
དངོས་འགལ་ཡིན་པའི་ཕྱིར། ནམ་མཁའ་དེ་སྒྲ་རྟག་པར་སྒྲུབ་པའི་མཐུན་ཕྱོགས་ཡིན་
ཀྱང་། དེའི་མཐུན་ཕྱོགས་ཀྱི་སྒྲ་བཤད་དུ་མེད་པའི་མུ། བུམ་པ་སྒྲ་མི་རྟག་པར་སྒྲུབ་
པའི་མཐུན་ཕྱོགས་ཀྱང་ཡིན་ལ། དེའི་སྒྲ་བཤད་དུ་ཡོད་པའི་མུ། མཚོ་ལས་སྐྱེས་
པའི་སྦལ་པ་དེ། པདྨ་མཚོ་སྐྱེས་སུ་སྒྲུབ་པའི་མཐུན་ཕྱོགས་ཀྱི་སྒྲ་བཤད་དུ་ཡོད་ཀྱང་
དེའི་མཐུན་ཕྱོགས་མིན་པའི་མུ། སྒྲ་དེ་ནམ་མཁའ་རྟག་པར་སྒྲུབ་པའི་མཐུན་ཕྱོགས་
ཀྱང་མིན། མཐུན་ཕྱོགས་ཀྱི་སྒྲ་བཤད་དུ་ཡང་མེད་པའི་མུ། ནམ་མཁའ་དེ་སྒྲ་རྟག་
པར་སྒྲུབ་པའི་མི་མཐུན་ཕྱོགས་ཀྱི་སྒྲ་བཤད་དུ་ཡོད་ཀྱང་། དེ་སྒྲུབ་ཀྱི་མི་མཐུན་ཕྱོགས་
མིན་པའི་མུ། བུམ་པ་སྒྲ་རྟག་པར་སྒྲུབ་པའི་མི་མཐུན་ཕྱོགས་ཀྱང་ཡིན་ལ། དེའི་སྒྲ་
བཤད་དུ་ཡོད་པའི་མུ། མཚོ་ལས་སྐྱེས་པའི་སྦལ་པ་དེ། པདྨ་མཚོ་སྐྱེས་སུ་སྒྲུབ་པའི་
མི་མཐུན་ཕྱོགས་ཡིན་ལ་དེའི་སྒྲ་བཤད་དུ་མེད་པའི་མུ། བུམ་པ་སྒྲ་མི་རྟག་པར་སྒྲུབ་
པའི་མི་མཐུན་ཕྱོགས་ཀྱང་མིན། དེའི་སྒྲ་བཤད་དུ་ཡང་མེད་པའི་མུ་ཡིན་ནོ། རྟག་པ་
དེ་སྒྲ་མི་རྟག་པར་སྒྲུབ་པའི་མེད་པ་མི་མཐུན་ཕྱོགས། ་བྱས་པ་མིན་པ་དེ་དེ་སྒྲུབ་ཀྱི་
འགལ་བ་མི་མཐུན་ཕྱོགས། གཞལ་བྱ་དེ་དེ་སྒྲུབ་ཀྱི་གཞན་པ་མི་མཐུན་ཕྱོགས། མེད་
ངེས་རྣམས་སྒྲ་རྟག་པར་སྒྲུབ་པའི་མེད་པ་མི་མཐུན་ཕྱོགས་སུ་བཞེད་པ་ཡང་ཡོད་དོ།
སྒྲ་རྟག་པར་སྒྲུབ་པའི་རྟ …
པའི་ཕྱིར། ཁྱབ་སྟེ། ཁྱད་གཞི
མེད་པ་ལ་ཁྱད་ཆོས་མ་གྲུབ་པའི་ཕྱིར། དོགས་གཅོད་གཞན་ནི་ཕྱོགས་ཆོས་ཅན་གྱི་
~171 ~ག

གཏན་ཚིགས་འཆད་པ་སོགས་ཀྱི་སྐབས་ལས་ཀྱང་རྟོགས་པར་བྱའོ། བདེན་གཉིས་
རྟོགས་པའི་ཐབས་ཤེས་ཟུང་འབྲེལ་ནས། །ཉམས་སུ་བླངས་པས་དོན་གཉིས་ཕུན་
ཚོགས་འགྲུབ། །རང་གཞན་དོན་གཉིས་མ་ལུས་སྒྲུབ་པ་ལ། །མི་ཕམ་འཇམ་པའི་
དབྱངས་དང་མཚུངས་པར་ཤོག །ལེའུ་དང་པོའི་དཀའ་གནད་རགས་རིམ་ལེགས་
པར་བཤད་པའོ།།།།
~172-

༄ ༅།།ཚད་མའི་བསྟན་བཅོས་ཆེན་པོ་རིགས་པའི་
༩ རྒྱན་གྱི་མུན་སེལ་ལས་ལེའུ་གཉིས་པའི་
དཀའ་གནད་ལེགས་པར་བཤད་པ་
བཞུགས་སོ། །
༄༅། །ཚད་མ་གྲུབ་པའི་ལེའུ་འཆད་པར་བྱེད་པ་ལ། བཤད་བྱའི་ལུང་དགོད་པ་
དང་། ་་ལུང་གི་དོན་བཤད་པ་གཉིས། དང་པོ་ནི། ཚད་མར་གྱུར་པ་འགྲོ་ལ་ཕན་བཞེད་
པ། །སྟོན་པ་བདེ་གཤེགས་སྐྱོབ་ལ་ཕྱག་འཚལ་ཏེ། །ཚད་མར་སྒྲུབ་ཕྱིར་རང་གི་གཞུང་
ཀུན་ལས། །བཏུས་ཏེ་སྣ་ཚོགས་འཐོར་རྣམས་འདིར་གཅིག་བྱ། ཞེས་གསུངས། གཉིས་
པ་ལ་སྤྱིར་བསྟན་པ་དང་། སོ་སོར་བཤད་པ་གཉིས། དང་པོ་ལ། ལུགས་འབྱུང་གི་སྒོ་
ནས་བཤད་པ། ལུགས་ལྡོག་གི་སྒོ་ནས་བཤད་པ་གཉིས། དང་པོ་ལ་ཚད་མ་བཤད་པ།
གྱུར་པ་བཤད་པ། འགྲོ་ལ་ཕན་བཞེད་པ་བཤད་པ། སྟོན་པ་བཤད་པ། བདེ་གཤེགས་
བཤད་པ། སྐྱོབ་པ་བཤད་པ། དེ་དག་ཀུན་ལས་ཚད་མར་གྲུབ་ཚུལ་བཤད་པའོ། དང་པོ་
ནི། ཚད་མ་སླུ་མེད་ཅན་ཤེས་པ། ཞེས་པ་ནས། དེ་ལྡན་བཅོམ་ལྡན་ཚད་མ་ཉིད། ཅེས་
པའི་བར་དང་། གཉིས་པ་ནི། མ་སྐྱེས་པ་ནི་ཞེས་པ་ནས། བསྟེན་པར་གྱིས། ཞེས་པའི་
བར་དང་།གསུམ་པ་ནི། སྒྲུབ་བྱེད་ཅེས་སོགས་ནས། ཡིད་ལོག་བཞིན། ཞེས་པའི་བར་
དང་། བཞི་པ་ནི། བརྩེ་ལྡན་ཞེས་པ་ནས། རྒྱུ་རུ་བཤད། ཅེས་པའི་བར་དང་། ལྔ་པ་ནི།
རྒྱུ་སྤངས་ཞེས་སོགས་ནས། གྲུབ་པ་ཡིན།ཞེས་པའི་བར་དང༌། དྲུག་པ་ནི། སྐྱོབ་པ་
ཉིད་གཟིགས་རྐང་པ་བཞི་དང་། བདུན་པ་ནི། དེའི་ཕྱིར་ཚད་ཡིན། ཞེས་པས་འཆད་དོ།
གཉིས་པ་ལ་སྐྱོབ་པ་བཤད་པ། བདེ་གཤེགས་བཤད་པ། སྟོན་པ་བཤད་པ། ཐུགས་རྗེ་
-173~

ཆེན་པོ་བཤད་པ། དེ་དག་ཀུན་ལས་ཚད་མར་གྲུབ་ཚུལ་བཤད་པའོ། དང་པོ་ནི། ཡང་
ན་སྐྱོབ། ཅེས་སོགས་ནས། བདེ་བ་ལས་ཀྱང་འདོད་མི་འགྱུར། ཞེས་པའི་བར་དང་།
གཉིས་པ་ནི། སྐྱོབ་ལས་ཞེས་པ་རྐང་པ་ལྔ་དང་། གསུམ་པ་ནི། གཞན་དོན་མཁྱེན་སྦྱོར་
རྐང་པ་གཅིག་དང་། བཞི་པ་ནི། དེ་ལས་བརྩེ་ཡིན་རྐང་པ་གཉིས་དང་། ལྔ་པ་ནི། བརྩེ་
བས་ལེགས་དང་ཡེ་ཤེས་ལས། རྐང་པ་བཞི་གསུངས། ཐུབ་པ་བཅོམ་ལྡན་འདས་ལ་
ཚད་མའི་སྒོ་ནས་བསྟོད་པའི་དགོས་པ་སྟོན་པ་ནི། དེ་ལྟའི་དངོས་སྟོན་བསྟོད་པ་ནི། ཞེས་
སོགས་ནས།བསྟན་ཕྱིར་དེ་ཡང་གསལ་པར་བཤད།ཅེས་པའི་བར་གྱིས་འཆད་དོ། དེ་
རྣམས་ཀྱི་དོན་མདོར་བསྡུས་ན། ཚད་མ་ཞེས་སྨོས་པ་ཆོས་ཅན། དགོས་པ་ཡོད་དེ།
ཚད་མ་སྤྱིའི་མཚན་ཉིད་སྐྱོན་སྤོང་དང་བཅས་པ་བསྟན་པའི་སྒོ་ནས་ཚད་མ་རང་གི་དཔྱད་
དོན་ལ་མི་སླུ་བ་བཞིན་དུ། སངས་རྒྱས་བཅོམ་ལྡན་འདས་ཀྱང་རང་གི་གདུལ་བྱ་རྣམས་
མངོན་པར་མཐོ་བ་དང་། ངེས་པར་ལེགས་པའི་གོ་འཕང་ལ་འགོད་པའི་སྒོ་ནས་དེ་རྣམས་
ཀྱི་བདེ་བ་སྒྲུབ་པ་དང་སྡུག་བསྔལ་ལས་སྐྱོབ་པའི་ཐབས་ལ་མི་སླུ་བར་རྟོགས་པའི་དགོས་
པ་ཡོད་པའི་ཕྱིར། གྱུར་པ་སྨོས་པ་ཆོས་ཅན། དགོས་པ་ཡོད་དེ། མ་སྐྱེས་པ་རང་བྱུང་
གི་ཀུན་མཁྱེན་ཡོད་པར་འདོད་པའི་ལོག་རྟོག་བཀག་པའི་སྒོ་ནས་ཐམས་ཅད་མཁྱེན་པའི་
ཚད་མ་ཡིན་ན་བསམ་སྦྱོར་ཕུན་སུམ་ཚོགས་པ་ལ་བརྟེན་ནས་འཁྲུངས་པ་དགོས་སོ་
ཞེས་རྟོགས་པའི་ཆེད་ཡིན་པའི་ཕྱིར་ཏེ། དེ་ལྟར་དུ། མ་སྐྱེས་པ་ནི་བཟློག་དོན་དུ།ཞེས
སོགས་ཀྱི་རིགས་པས་གྲུབ་པའི་ཕྱིར། འགྲོ་ལ་ཕན་བཞེད་པ་སྨོས་པ་ཆོས་ཅན། དགོས་
པ་ཡོད་དེ། མར་ཤེས་དྲིན་དྲན་ལ་བརྟེན་ནས་ཐེག་པ་ཆེན་པོར་སེམས་བསྐྱེད་དེ། རྒྱལ་
སྲས་ཀྱི་འཇུག་པའི་སྡོམ་པ་བཟུང་བ་སོགས་ལ་བརྟེན་ནས་ཐམས་ཅད་མཁྱེན་པའི་སར་
བགྲོད་ཚུལ་རྟོགས་པའི་དགོས་པ་ཡོད་པའི་ཕྱིར།དེ་ཡང་བསམ་པ་ཕུན་ཚོགས་དང་
པ་ཆོས་ཅན། ད་དེ།།ཐེག་ཆེན་གྱི་འཇུག་སྒོ་སེམས་བསྐྱེད་ཁོ
~174ང

ནར་རྟོགས་པའི་དགོས་པ་ཡོད་པའི་ཕྱིར། ཐེག་ཆེན་གྱི་འཇུག་སྒོ་སེམས་བསྐྱེད་ཁོ་ནར་
ངེས་ཏེ། སྤྱོད་འཇུག་ལས། བྱང་ཆུབ་སེམས་སྐྱེས་གྱུར་ན་སྐད་ཅིག་གིས། །འཁོར་བའི་
བརྩོན་རར་བསྡམས་པའི་ཉམ་ཐག་རྣམས། །བདེ་གཤེགས་རྣམས་ཀྱི་སྲས་ཞེས་བརྗོད་
བྱ་ཞིང་།།འཇིག་རྟེན་ལྷ་མིར་བཅས་པའི་ཕྱག་བྱར་འགྱུར། ཞེས་སོགས་རྒྱ་ཆེར་
གསུངས་པའི་ཕྱིར། འདིར་འཁོར་བ་ལ་ཐོག་མ་མེད་པར་སྒྲུབ་པ་ཆོས་ཅན། དགོས་པ་
ཡོད་དེ། སེམས་ཅན་ཐམས་ཅད་ལ་མར་ཤེས་ཀྱི་བློ་སྐྱེད་པའི་དགོས་པ་ཡོད་པའི་ཕྱིར།
མར་ཤེས་ཀྱི་བློ་སྐྱེད་པའི་ཕྱིར་དུ་འཁོར་བ་ལ་ཐོག་མཐའ་མེད་པར་སྒྲུབ་དགོས་ཏེ། འཇིག་
རྟེན་གྱི་ཁམས་ལ་མཐའ་མེད་ཅིང་འཇིག་རྟེན་གྱི་ཁམས་རེ་རེར་སེམས་ཅན་མཐའ་མེད་
པ་ཡོད་པ་གང་ཞིག །དེ་རྣམས་ཀྱིས་རང་གི་མ་བྱས་པའི་ཚུལ་ཚད་མེད་པའི་དོན་ལ་ངེས་
པ་འདྲེན་དགོས་པའི་ཕྱིར། ཐེག་ཆེན་གྱི་ལམ་གྱི་རྩ་བ་ནི་འཁོར་བ་ཐོག་མེད་དུ་ངེས་པ་
ལ་རག་ལས་ཏེ། དེ་ལྟ་མ་ཡིན་ན་མར་ཤེས་མི་འབྱུང་བས་དྲིན་དྲན་སོགས་རྒྱུ་མེད་དུ་
འགྱུར་བའི་ཕྱིར། གཞུང་འདིས་མར་ཤེས་དང་དྲིན་དྲན།དྲིན་དྲན་དང་དྲིན་གཟོ། དྲིན་
གཟོ་དང་ཡིད་འོང་གི་རྣམ་པ་ཅན་གྱི་བྱམས་པ།བྱམས་པ་དང་སྙིང་རྗེ་ཆེན་པོ།སྙིང་རྗེ་
ཆེན་པོ་དང་ལྷག་བསམ་རྣམ་དག །ལྷག་བསམ་རྣམ་དག་དང་ཀུན་རྫོབ་སེམས་བསྐྱེད།
ཀུན་རྫོབ་སེམས་བསྐྱེད་དང་ཐམས་ཅད་མཁྱེན་པའི་ཡེ་ཤེས་རྒྱུ་འབྲས་སུ་བསྟན་པའི་
སྒོ་ནས་ཐེག་ཆེན་གྱི་ལམ་གྱི་རིམ་པ་བསྟན་ཏེ། དེ་ལྟར་དུ་སྒྲུབ་བྱེད་ཐུགས་རྗེ་གོམས
ལས་དེ། ཞེས་སོགས་ནས། ཆགས་བྲལ་ཆགས་དང་ཡིད་ལོག་བཞིན། ཞེས་པའི་བར་
གྱིས་རིགས་པས་གྲུབ་པའི་ཕྱིར། : སྟོན་པ་ཞེས་སྨོས་པ་ཆོས་ཅན། དགོས་པ་ཡོད་དེ།
ཐེག་ཆེན་གྱི་འཇུག་སྡོམ་བཟུང་མ་ཐག་སྦྱོར་བ་ཕུན་ཚོགས་ཕ་རོལ་ཏུ་ཕྱིན་པ་དྲུག་ཉམས་
སུ་བླངས། ཚོགས་གཉིས་རྒྱ་ཆེན་པོ་བསགས་པའི་སྒོ་ནས་སྒྲིབ་གཉིས་བག་ཆགས་
དང་བཅས་པ་འཇོམས་ཚུལ བསྟན་པའི་པའི་ཕིར དེ་ལྟར་དུ།
175༤.

ལྡན་སྡུག་བསྔལ་གཞོམ་པའི་ཕྱིར། ཞེས་སོགས་ཀྱི་རིགས་པས་གྲུབ་པའི་ཕྱིར།: བདེ་
གཤེགས་སྨོས་པ་ཆོས་ཅན། དགོས་པ་ཡོད་དེ། བསམ་སྦྱོར་ཕུན་ཚོགས་བསྐལ་ཆེན་
གྲངས་མེད་དུ་མར་ཉམས་སུ་བླངས་པ་ལས་ཁྱད་ཆོས་གསུམ་དང་ལྡན་པའི་སྤངས་པ་
ཕུན་ཚོགས་བདེ་བར་གཤེགས་པའི་གོ་འཕང་ཐོབ་པར་རྟོགས་པའི་དགོས་པ་ཡོད་པའི་
ཕྱིར་ཏེ། དེ་ལྟར་དུ།གྲུབ་ལས་དང་པོ་འབྱུང་བའི་ཕྱིར།།གཉིས་པོ་འདི་ནི་རྒྱུ་རུ་བཤད།
ཅེས་དང་། རྒྱུ་སྤངས་ཡོན་ཏན་གསུམ་བདེ་གཤེགས། །ཞེས་སོགས་ཀྱི་རིགས་པས་
གྲུབ་པའི་ཕྱིར། སྐྱོབ་པ་སྨོས་པ་ཆོས་ཅན། དགོས་པ་ཡོད་དེ། བདེན་བཞིའི་བླང་དོ
གཟིགས་པ་མཐར་ཕྱིན་པའི་སྒོ་ནས་གཞན་ལ་སྟོན་པའི་རྟགས་ཀྱིས་བདག་ཅག་གི་སྟོན་
པ་གྲོལ་བ་དོན་གཉེར་སྡུག་བསྔལ་མཐའ་དག་ལས་སྐྱོབ་པ་ཉིད་དུ་རྟོགས་པའི་དགོས་
པ་ཡོད་པའི་ཕྱིར་ཏེ། དེ་ལྟར་དུ། སྐྱོབ་པ་ཉིད་གཟིགས་ལམ་གསུངས་པ།**ཞེས་སོགས་
ཀྱི་རིགས་པས་གྲུབ་པའི་ཕྱིར། སྟོན་པ་མཉམ་མེད་ཤཱཀྱའི་རྒྱལ་པོ་ཆོས་ཅན།·གྲོལ་བ་
དོན་གཉེར་མངོན་མཐོ་དང་ངེས་ལེགས་ཀྱི་གོ་འཕང་ལ་འཁྲིད་པར་ནུས་པའི་ཚད་མའི་
སྐྱེས་བུ་ཡིན་ཏེ། བསམ་སྦྱོར་ཕུན་ཚོགས་ལ་བརྟེན་ནས་རང་དོན་སྤངས་རྟོགས་མཐར་
ཕྱིན་པའི་གོ་འཕང་བརྙེས་ཤིང་།:འཕྲིན་ལས་ཕུན་ཚོགས་ཀྱི་སྒོ་ནས་སེམས་ཅན་ཐམ་
ཅད་སྡུག་བསྔལ་མཐའ་དག་ལས་སྐྱོབ་པར་ནུས་པའི་སྐྱེས་བུ་ཡིན་པའི་ཕྱིར་ཏེ། དེ་ལྟར་
དུ་སྔར་བཤད་ཀྱི་རིགས་པས་གྲུབ་པའི་ཕྱིར་ཏེ། དེའི་ཕྱིར་ཚད་ཡིན་ཞེས་པའི་དོན་གྲུབ་
པའི་ཕྱིར། ལུགས་ལྡོག་གི་སྒོ་ནས་འཆད་ཚུལ་བསྟན་པའི་ཕྱིར། ཡང་ན་སྐྱོབ། ཅེས་
སོགས་གསུངས་པའི་དོན་མདོར་བསྡུས་ན། སྐྱོབ་པ་གསུངས་པ་ཆོས་ཅན། དགོས་པ་
ཡོད་དེ། སྐྱོབ་པའི་རྟགས་ཀྱིས་རྟོགས་པ་ཁྱད་ཆོས་གསུམ་ལྡན་གྱི་བདེ་གཤེགས་དཔོག་
པའི་དགོས་པ་ཡོད་པའི་ཕྱིར་ཏེ། དེ་ལྟར་དུ་སྐྱོབ་ལས་ྡ ཞེས་
སོགས་ཀྱི་རིགས་པས་གྲུབ་པའི་ཕྱིར། ་བདེ་གཤེགས་གསུངས་པ་ཆོས་ཅན། དགོས་
~ 176~

པ་ཡོད་དེ། རྟོགས་པ་ཁྱད་ཆོས་གསུམ་ལྡན་གྱི་བདེ་གཤེགས་བརྙེས་པའི་རྟགས་ཀྱིས་
སྟོན་པ་དཔོག་པའི་དགོས་པ་ཡོད་པའི་ཕྱིར་ཏེ། དེ་ལྟར་དུ་གཞན་དོན་མཁྱེན་སྦྱོར་དེ་
སྟོན་པ།ཞེས་སོགས་ཀྱི་རིགས་པས་གྲུབ་པའི་ཕྱིར།འགྲོ་ལ་ཕན་བཞེད་པ་གསུངས་པ་
ཆོས་ཅན། དགོས་པ་ཡོད་དེ། སྟོན་པའི་རྟགས་ཀྱིས་བརྩེ་བ་དཔོག་ཚུལ་རྟོགས་པའི་
དགོས་པ་ཡོད་པའི་ཕྱིར་ཏེ། དེ་ལྟར་དུ་དེ་ལས་བརྩེ་ཡིན་གཞན་དོན་ངོར།ཞེས་སོགས་
ཀྱི་རིགས་པས་གྲུབ་པའི་ཕྱིར། དེས་ན་ཐུབ་པ་སངས་རྒྱས་བཅོམ་ལྡན་འདས་ཆོས་
ཅན། གྲོལ་བ་དོན་གཉེར་གྱི་སྐྱོབ་པ་ཉིད་ཡིན་ཏེ། དེ་ལྟར་བཤད་མ་ཐག་པའི་རིགས་
པས་གྲུབ་པའི་ཕྱིར་ཏེ། བརྩེ་བས་ལེགས་དང་ཡེ་ཤེས་ལས། །བདེན་པ་གསུང་མཛད་
སྒྲུབ་བྱེད་བཅས། །དེ་གསུང་བར་ཡང་མངོན་སྦྱོར་ལྡན། །གང་ཕྱིར་དེས་ན་ཚད་མ་ཉིད།
ཅེས་སོགས་ཀྱི་དོན་གྲུབ་པའི་ཕྱིར། ཐུབ་པ་ལ་ཚད་མར་གྱུར་པའི་སྒོ་ནས་བསྟོད་པ་ཆོས་
ཅན། དགོས་པ་ཡོད་དེ། ཚད་མ་གཉིས་ཀྱི་ངོ་བོ། དབྱེ་བ།་གྲངས་ངེས་སྒྲུབ་བྱེད་ལ་
སོགས་པ་རྣམས་རྒྱལ་བའི་གསུང་རབ་རིན་པོ་ཆེ་ལས་བསྟན་ཏོ་ཞེས་རྟོགས་པའི་དགོས་
པ་ཡོད་པའི་ཕྱིར། དེ་ལྟར་རྟོགས་པ་ཆོས་ཅན།དགོས་པ་ཡོད་དེ། སྡེ་བདུན་མདོ་དང་
བཅས་པ་རྣམས་གྲོལ་བ་དོན་གཉེར་ལ་ཉེར་མཁོ་མེད་དོ་ཞེས་པ་རྣམས་སྟོབས་མཚུངས་
ཀྱི་རིགས་པས་བཀག་སྟེ་ཐར་པའི་ལམ་ལ་བཀྲི་བའི་དགོས་པ་ཡོད་པའི་ཕྱིར་ཏེ། དེ་ལྟར་
དུ། དེ་ལྟའི་དངོས་སྟོན་བསྟོད་པ་ནི། །དེ་ཡི་བསྟན་པ་ཉིད་ལས་ནི། །ཚད་མའི་དེ་ཉིད་
གྲུབ་དོན་ཏེ། །རྗེས་སུ་དཔག་པ་མ་ཟློག་ཕྱིར། ཞེས་སོགས་ཀྱི་རིགས་པས་གྲུབ་པའི་
ཕྱིར། དེས་ན་ཚད་མ་མདོའི་མཆོད་བརྗོད་ལུགས་འབྱུང་གི་སྒོ་ནས་གསུངས་པ་ཆོས་
ཅན།དགོས་པ་ཡོད་དེ། བདག་ཅག་གི་སྟོན་པ་འདི་ཉིད་དང་པོར་བྱང་ཆུབ་ཀྱི་མཆོག་ཏུ་
ཐུགས་སྐྱེད། བར་དུ་བསྐལ་ཆེན་གྲངས་མེད་དུ་མར་ཚོགས་གཉིས་རླབས་ཆེན་བསགས།
མཐར་སྒྲིབ་གཉིས་བག་ཆགས་དང་བཅས་པ་བཅོམ། དོན་གཉིས་མཐར་ཕྱིན་པའི་ཀུན་
177 ~

མཁྱེན་གྱི་གོ་འཕང་བརྙེས། སེམས་ཅན་མཐའ་དག་སྡུག་བསྔལ་མཐའ་དག་ལས་སྐྱོབ་
པར་ནུས་པའི་སྐྱེས་བུ་ཡིན་ནོ་ཞེས་བསྟོད་པའི་དགོས་པ་ཡོད་པའི་ཕྱིར་ཏེ། དེ་སྐད་
དུའང་། རྣམ་པ་དུ་མར་ཐབས་མང་པོ། །ཡུན་རིང་དུས་སུ་གོམས་པ་ལས། །དེ་ལ་སྐྱོན་
དང་ཡོན་ཏན་དག །རབ་ཏུ་གསལ་བ་ཉིད་དུ་འགྱུར། །དེས་ན་ཐུགས་ཀྱང་གསལ་བའི་
ཕྱིར། །རྒྱུ་ཡི་བག་ཆགས་སྤངས་པ་ཡིན། །ཐུབ་ཆེན་གཞན་དོན་འཇུག་ཅན་གྱི། །བསེ་
རུ་ལ་སོགས་ཁྱད་འདི་ཡིན། །དེ་དོན་ཕྱིར་ན་ཐབས་གོམས་པ། །དེ་ཉིད་སྟོན་པ་ཡིན་
པར་བཤད། ཅེས་སོགས་དང་། གང་དག་བརྩེ་བ་ཆེན་པོ་པ། །གཞན་གྱི་ངོར་ནི་ཞུགས་
པ་ཡིན། ཞེས་དང་། ལྷ་དབང་བློས་ཀྱང་། ལུགས་ལས་འབྱུང་བ་འགྲོ་བ་ལ་ཕན་པར་
མཛད་པ་བཞེད་པའི་སྲིད་པ་ལ་སོགས་པ་རྒྱུ་སྔ་མ་སྔ་མ་ལས་འབྲས་བུ་ཕྱི་མ་ཕྱི་མ་ཐམས་
ཅད་རྗེས་སུ་དཔོག་པས་ཚད་མ་ཤིན་ཏུ་མི་སྲིད་པ་མེད་པར་རབ་ཏུ་སྒྲུབ་ནས། ཞེས་
སོགས་གསུངས་པའི་ཕྱིར། ཚད་མ་མདོའི་མཆོད་བརྗོད་ལུགས་ལྡོག་གི་སྒོ་ནས་བཤད་
པ་ཆོས་ཅན། དགོས་པ་ཡོད་དེ། བདག་ཅག་གི་སྟོན་པ་སྔར་བཤད་ཀྱི་ལམ་དེ་ནས་
བྱོན་པ་ལ་ཤེས་བྱེད་མེད་པར་འདོད་པའི་ལོག་པར་རྟོག་པ་བསལ་བའི་དགོས་པ་ཡོད་
པའི་ཕྱིར་ཏེ། དེ་ལྟར་དུའང་ལྷ་དབང་བློས། ལུགས་ལས་ལྡོག་པ་འབྲས་བུ་ཕྱི་མ་ཕྱི་མ་
ལ་སོགས་པའི་སྒོ་ནས་རྒྱུ་སྔ་མ་སྔ་མ་གྲུབ་པ་ཡང་དག་པར་སྟོན་པས། སྟོན་པའི་ངོ་བོ་
ཅན་གྱི་བཅོམ་ལྡན་འདས་ཚད་མ་ཉིད་དུ་སྒྲུབ་པར་འདོད། ཅེས་སོགས་ཀྱི་རིགས་པས་
གྲུབ་པའི་ཕྱིར། འོ་ན་ལོག་རྟོག་འགོག་བྱེད་ཀྱི་རིགས་པ་ཇི་ལྟ་བུ་ཞེ་ན། བདག་ཅག་གི་
སྟོན་པ་ཆོས་ཅན། མཐར་ཐུག་གི་སྐྱོབ་པ་སྔོན་དུ་སོང་སྟེ། བདེན་བཞི་རང་དབང་དུ་
གསུངས་པའི་མཛད་པ་མཐར་ཕྱིན་པའི་སྒོ་ནས་གདུལ་བྱ་དཔག་ཏུ་མེད་པ་སྨིན་གྲོལ་ལ་
བཀོད་པའི་ཕྱིར། དེ་ཆོས་ཅན། སྤངས་པ་མཐར་ཕྱིན་གྱི་བདེ་གཤེགས་བརྙེས་ཏེ།
མཐར་ཐུག་གི་སྐྱོབ་པ་བརྙེས་པའི་ཕྱིར། དེ་ཆོས་ཅན། ཕྱིན་དྲུག་ཉམས་སུ་ལེན་པའི་
~ 178 ~

སྟོན་པ་སྔོན་དུ་སོང་སྟེ། སྤངས་པ་མཐར་ཕྱིན་པའི་བདེ་གཤེགས་བརྙེས་པའི་ཕྱིར། དེ་
ཆོས་ཅན། ཐེག་པ་ཆེན་པོའི་སེམས་བསྐྱེད་སྔོན་དུ་སོང་སྟེ། ཕྱིན་དྲུག་ཉམས་སུ་ལེན་
པའི་སྟོན་པ་ཕུན་ཚོགས་བརྙེས་པའི་ཕྱིར། དེ་ཆོས་ཅན།ལྷག་བསམ་རྣམ་དག་སྔོན་དུ་
སོང་སྟེ། ཐེག་ཆེན་དུ་སེམས་བསྐྱེད་པའི་གང་ཟག་ཡིན་པའི་ཕྱིར། དེ་ཆོས་ཅན། བརྩེ་
བ་སྙིང་རྗེ་ཆེན་པོ་སྔོན་དུ་སོང་སྟེ། ལྷག་བསམ་རྣམ་དག་བརྙེས་ཟིན་པའི་ཕྱིར།དེ་ཆོས་
ཅན། ཡིད་འོང་གི་རྣམ་པ་ཅན་གྱི་བྱམས་པ། དྲིན་གཟོ། དྲིན་དྲན། མར་ཤེས་རྣམས་སྔ་
མ་སྔ་མའི་སྔོན་དུ་ཕྱི་མ་ཕྱི་མ་སོང་བ་བརྙེས་ཏེ།བརྩེ་བ་སྙིང་རྗེ་ཆེན་པོ་བརྙེས་ཟིན་པའི་
གང་ཟག་ཡིན་པའི་ཕྱིར་རོ། དྲིན་དྲན་མེད་པར་དྲིན་གཟོ་མི་འབྱུང་བ་ཐམས་ཅད་ཀྱིས་
གྲུབ་ཟིན་པའི་རིགས་པས།གཞན་རྣམས་ལ་ཡང་ལམ་གྱི་གོ་རིམས་ངེས་ཚུལ་བདེ་བླག་
ཏུ་འགྲུབ་སྟེ། རྒྱུ་མཚན་རྣམ་པ་ཀུན་ཏུ་མཚུངས་པའི་ཕྱིར།་ཚད་མར་གྱུར་པ་འགྲོ་ལ་
ཕན་བཞེད་པ།།སྟོན་པ་བདེ་གཤེགས་སྐྱོབ་ལ་ཕྱག་འཚལ་ཏེ། ཞེས་གསུངས་པ་ཆོས་
ཅན། དགོས་པ་ཡོད་དེ། སྔར་བཤད་པ་དེ་ལྟ་བུའི་སྟོན་པ་བཅོམ་ལྡན་འདས་ལ་ཕྱག་
འཚལ་ནས་ཀུན་ལས་བཏུས་རྩོམ་པར་དོན་གྱིས་བསྟན་པའི་དགོས་པ་ཡོད་པའི་ཕྱིར།
ཞེས་པ་སྟེ་སྔར་བཤད་ཟིན་པའོ། ཚད་མར་སྒྲུབ་ཕྱིར་རང་གི་གཞུང་ཀུན་ལས། །བཏུས་
ཏེ་སྣ་ཚོགས་འཐོར་རྣམས་འདིར་གཅིག་བྱ། ཞེས་གསུངས་པ་ཆོས་ཅན།་དགོས་པ་
ཡོད་དེ། ཀུན་ལས་བཏུས་ཀྱི་རྩོམ་པར་དམ་བཅའ། ཇི་ལྟར་རྩོམ་པའི་ཚུལ།་་བརྗོད་བྱ་
དགོས་པ་ཉིང་དགོས་འབྲེལ་པ་རྣམས་བསྟན་པའི་དགོས་པ་ཡོད་པའི་ཕྱིར་རོ། ༈ གཉིས་
པ་སོ་སོའི་དོན་འཆད་པ་ནི། ·ཚད་མ་སླུ་མེད་ཅན་ཤེས་པ། ཞེས་སོགས་གསུངས།
འདིའི་སྐབས་སུ། སྤྱི་དོན་དང་གཞུང་དོན་གཉིས། དང་པོ་ལ། ཚད་མའི་མཚན་ཉིད།
དབྱེ་བ། སྒྲ་དོན། རྒྱུད་ལ་སྐྱེད་པའི་དགོས་པ། ཇི་ལྟར་བསྟན་ཚུལ་དང་ལྔ།དང་པོ་ནི།
གསར་དུ་མི་སླུ་བའི་རིག་པ་ཚད་མའི་མཚན་ཉིད། ་མི་སླུ་བའི་ངོ་བོ་དང་། ་གསར་དུ་
179

བས་སྒྲོ་འདོགས་གཅོད་པའི་བྱེད་ལས་བསྟན་ཏེ། ཚད་མ་སླུ་མེད་ཅན་ཤེས་པ། ་ཞེས་
དང་།མ་ཤེས་དོན་གྱི་གསལ་བྱེད་ཀྱང་། ཞེས་གསུངས་ཤིང་། ལྷ་དབང་བློས། དེ་བས་
ན་དེ་ལྟར་ཚད་མའི་མཚན་ཉིད། མི་སླུ་བ་གཅིག་གཅིག་བཤད་དོ། མ་ཤེས་དོན་གྱི་
གསལ་བྱེད་ཀྱང་གཞན་ཚད་མའི་མཚན་ཉིད་གཉིས་པ་ཡིན་ནོ། ཞེས་དང་མི་སླུ་བ་དེ་
ཡང་དོན་ཡོངས་སུ་དཔྱད་ནས་འཇུག་པས་ན་དོན་གྱི་རང་གི་ནུས་པ་གྲུབ་ནས་ཇི་ལྟར་
འདོད་པའི་དོན་དེ་ལྟ་བུའི་ངོ་བོའི་མི་སླུ་བ་ནི་ཡུལ་གྱི་ཆོས་དང་།དེ་དེ་ལྟ་བུར་གྱུར་པར་
རྟོགས་པ་ན་ཤེས་པ་མི་སླུ་བ་ནི་ཡུལ་ཅན་གྱི་ཆོས་སོ།དེ་གང་ལ་ཡོད་པ་དེ་ནི་སླུ་བ་མེད་
པ་ཅན་གྱི་ཤེས་པའོ། ཞེས་དང་། ཚད་མ་རྣམ་ངེས་ལས་ཀྱང་།འདི་དག་གི་དོན་ཡོངས་
སུ་དཔྱད་ནས་འཇུག་པ་ན་དོན་བྱ་བ་ལ་སླུ་བ་མེད་པའི་ཕྱིར་རོ། ཞེས་སོགས་རྒྱ་ཆེར་
གསུངས་པའི་ཕྱིར། གཉིས་པ་ལ། མངོན་སུམ་གྱི་ཚད་མ་དང་། རྗེས་སུ་དཔག་པའི་
ཚད་མ་འདི་གཉིས་ཁོ་ནར་གྲངས་ངེས་ཏེ། འོག་ཏུ་འཆད་པའི་ཕྱིར། གསུམ་པ་ནི།དོན་
དང་པོར་འཇལ་བའི་དོན་གྱིས་ཚད་མ་ཞེས་བྱ་སྟེ། ཚད་མའི་སྐད་དོད་པྲ་མ་ཎ་ཞེས་བྱ་
བའི་པྲ་དང་པོ་དང་། མ་ཎ་འཇལ་བ་ལ་འཇུག་པས་དེ་ལྟར་བརྗོད་པའི་ཕྱིར། བཞི་པ་ནི།
ཚད་མ་རྒྱུད་ལ་སྐྱེད་པ་ཆོས་ཅན། དགོས་པ་ཡོད་དེ། ཚད་མས་གྲུབ་པའི་དོན་ལ་བླང་
དོར་བྱས་ཏེ་གནས་སྐབས་དང་མཐར་ཐུག་གི་འདོད་དོན་འགྲུབ་པའི་དགོས་པ་ཡོད་པའི་
ཕྱིར་ཏེ། རྣམ་ངེས་ལས།ཕན་པ་དང་མི་ཕན་པ་ཐོབ་པ་དང་སྤོང་བ་ནི་ངེས་པར་ཡང་
དག་པའི་ཤེས་པ་སྔོན་དུ་འགྲོ་བ་ཅན་ཡིན་པས། ཞེས་དང་། རང་འགྲེལ་ལས་ཀྱང་།
དོན་དང་དོན་མིན་པ་རྣམ་པར་འབྱེད་པ་ནི་རྗེས་སུ་དཔག་པ་ལ་བརྟེན་པའི་ཕྱིར། ཞེས་
སོགས་གསུངས་ཤིང་། བློ་ནི་ཚད་མ་ཉིད། །བླང་དང་དོར་བྱའི་དངོས་པོ་ཡི།།འཇུག་ལ་
དེ་གཙོ་ཡིན་ཕྱིར་དང་། །ཡུལ་རྣམས་ཅན་ནི་ཐ་དད་པས། །བློ་ཡི་རྟོགས་པ་ཐ་དད་
ཕྱིར།།དེ་ཡོད་ན་འདི་ཡོད་ཕྱིར་རོ། །ཞེས་སོགས་ཀྱི་རིགས་པས་གྲུབ་པའི་ཕྱིར།ལྔ་པ་
180~

ནི། གཞུང་སྔ་མས་མི་སླུ་བ་དངོས་སུ་བསྟན། ཕྱི་མ་མ་ཤེས་དོན་གསལ་གྱིས་གསར་དུ་
བ་དངོས་སུ་བསྟན་ཏེ། གཞུང་གཉིས་དྲིལ་བས་གསར་དུ་མི་སླུ་བའི་རིག་པ་ཚད་མའི་
མཚན་ཉིད་དུ་དངོས་སུ་བསྟན་ཏོ། ཁ་ཅིག་ན་རེ། ཚད་མ་ལ་མཚན་ཉིད་ཐ་དད་པ་
གཉིས་ཡོད་པར་ཐལ། གཞུང་སྔ་མས་ཀྱང་ཚད་མའི་མཚན་ཉིད་བསྟན་ལ།: ཕྱི་མས་
ཀྱང་དེ་བསྟན་པའི་ཕྱིར། འདོད་ན།མཚོན་བྱ་ཚད་མ་དེ་རང་ལྡོག་ཐ་དད་པ་གཉིས་ཡིན་
པར་ཐལ།འདོད་པའི་ཕྱིར། ཁྱབ་སྟེ།མཚན་ཉིད་གཉིས་ཀྱིས་འཇོག་ན་ནི།།མཚོན་བྱ་
དེ་ཡང་གཉིས་སུ་འགྱུར། ཞེས་གསུངས་པའི་ཕྱིར་ཞེ་ན། རྩ་བར་མ་ཁྱབ་སྟེ།ཚད་མའི་
མཚན་ཉིད་གཅིག་ཉིད་ལ་ཡང་གཞུང་གཉིས་པོ་དེས་བསྟན་ཚུལ་མི་འདྲ་བའི་ཕྱིར་ཏེ། སྔ་
མས་མི་སླུ་བ་ཙམ་ཚིག་ཟིན་ལ་བསྟན།ཕྱི་མས་གསར་དུ་བ་ཙམ་ཚིག་ཟིན་ལ་བསྟན་
པའི་ཕྱིར། གཞན་དུ་ན་ཚད་མ་ལ་མཚན་ཉིད་ཐ་དད་པ་གཉིས་ཡོད་པར་ཐལ།: ཀུན་
ལས་བཏུས་སུ་ཡང་ཚད་མའི་མཚན་ཉིད་བསྟན། བསྟན་བཅོས་འདིར་ཡང་ཚད་མའི་
མཚན་ཉིད་བསྟན་པའི་ཕྱིར། ཁྱབ་པ་ཁས། འདོད་ན་འཁོར་གསུམ།རིགས་གཏེར་གྱི་
གཞུང་དོན་དང་མི་འགལ་ཏེ། དོན་ལྡོག་མི་འདྲ་བ་གཉིས་མཚོན་བྱ་གཅིག་གི་མཚན་
ཉིད་དུ་མི་འཐད་པ་ལ་དགོངས་པའི་ཕྱིར་ཏེ། དེ་ལྟ་མ་ཡིན་ན། རིགས་གཏེར་ལས། མདོ་
ལས་མཚན་ཉིད་ལྔ་ལྡན་གསུངས། །བསྒྲུབ་བྱ་འདོད་པ་རིགས་པའི་སྒོར། ཞེས་པའི་
ལུང་དོན་དང་ནང་འགལ་བར་འགྱུར་བའི་ཕྱིར། –རིགས་རྒྱན་གྱི་དགོངས་པ་ནི་གཞུང་
སྔ་མས་ཚད་མའི་མཚན་ཉིད་བསྟན་ཡང་ཚིག་ཟིན་ལ་མ་བསྟན་པ་ལ་དགོངས་པ་འདྲ་
སྟེ། དགག་སྒྲུབ་མཛད་ལུགས་མང་དུ་འདུག་པས་དཔྱད་པར་བྱ་ལ། རྣམ་ངེས་ཊི ཀ་
ཆེན་ལས་སྔ་མས་མི་སླུ་བ་དངོས་སུ་བསྟན་ཅིང་། གསར་དུ་བ་ཤུགས་ལ་བསྟན་པ་བཞིན་
དུ། འདི་དག་གི་དོན་ཡོངས་སུ་དཔྱད་ནས་འཇུག་པ་ན་དོན་བྱ་བ་ལ་སླུ་བ་མེད་པའི་ཕྱིར་
རོ། ཞེས་པས་ཀྱང་བསྟན་པར་གསུངས་སོ། གཉིས་པ་གཞུང་དོན་ནི། སངས་རྒྱས་
~181.

བཅོམ་ལྡན་འདས་ཚད་མར་སྟོན་པའི་རྒྱུ་མཚན་ཅི་ཞེ་ན། ཚད་མ་དང་འདྲ་བའི་དོན་གྱིས་
ར་བསྟན་ཏོ། འདྲ་བའི་རྒྱུ་མཚན་ཡོད་དེ།ཚད་མ་རང་གི་འཇུག་ཡུལ་ལ་མི་སླུ་བ་
བཞིན་དུ་སངས་རྒྱས་བཅོམ་ལྡན་འདས་གྲོལ་བ་དོན་གཉེར་གྱི་མངོན་པར་འདོད་པའི་
དོན་ལ་མི་སླུ་བའི་ཕྱིར། འོ་ན་ཚད་མའི་ངོ་བོ་ཇི་ལྟ་བུ་ཞེ་ན། དེ་སྟོན་པ་ལ་གཞུང་འདི་
གསུངས།: མེ་འཛིན་དབང་པོའི་མངོན་སུམ་མཚན་གཞི། ཚད་མ་ཡིན་པར་མཚོན།
གསར་དུ་མི་སླུ་བའི་རིག་པ་ཡིན་པའོ། འོ་ན་མེ་འཛིན་དབང་མངོན་མི་སླུ་བའི་ཚུལ་ཇི་
ལྟ་བུ་ཞེ་ན། དེ་སྟོན་པ་ལ། དོན་བྱེད་ནུས་པར་གནས་པ་ནི། །མི་སླུ་ཞེས་གསུངས། དེ་
ཆོས་ཅན། མི་སླུ་བ་ཡིན་ཏེ། རང་གི་དཔྱད་དོན་ཐོབ་བྱེད་ཀྱི་ཤེས་པ་ཡིན་པའི་ཕྱིར། ༈ །
གཟུང་བ་འཛིན་ཕྱིར་ཀུན་རྫོབ་ནི། །མི་འདོད་ཅེས་པའི་སྐབས་སུ། སྤྱི་དོན་དང་གཞུང་
དོན་གཉིས། དང་པོ་ལ། བཅད་ཤེས་ལ་མཚན་ཉིད། དབྱེ་བ་གཉིས། དང་པོ་ནི། རང་
འདྲེན་བྱེད་ཀྱི་ཚད་མ་སྔ་མས་རྟོགས་ཟིན་བྱེད་པ་མ་ཉམས་པའི་དོན་ལ་བསྣན་ནས་འཇུག་
པས་རབ་ཏུ་ཕྱེ་བའི་རིག་པའོ། གཉིས་པ་ལ། མངོན་སུམ་བཅད་ཤེས་དང་། རྟོག་པ་
བཅད་ཤེས་གཉིས། དང་པོ་ནི། ཚུར་མཐོང་གི་རྒྱུད་ཀྱི་གཟུགས་འཛིན་དབང་མངོན་
སྐད་ཅིག་མ་གཉིས་པ་ལྟ་བུ་སྟེ། གཏན་ཚིགས་ཐིགས་པ་ཆོས་མཆོག་གིས་དྲངས་པ་
ལས། མངོན་སུམ་དང་རྗེས་སུ་དཔག་པའི་སྐད་ཅིག་དང་པོ་ཉིད་ཀྱིས་དོན་རྟོགས་པར་
བྱེད་ཀྱི།དེ་དག་གི་རྒྱུན་དུ་གྱུར་པའི་གྲུབ་པ་དང་བདེ་བ་ཐ་མི་དད་པས་ཕྱི་མ་རྣམས་ནི་
ཚད་མ་ཡིན་པ་སྤངས་པ་ཡིན་ནོ། ཞེས་གསུངས་པའི་ཕྱིར།ཚུར་མཐོང་གི་རྒྱུད་ཀྱི་
གཟུགས་འཛིན་དབང་མངོན་སྐད་ཅིག་གཉིས་པ་དེ་བཅད་ཤེས་ཡིན་ཏེ། དེ་གཟུགས
སྐད་ཅིག་གཉིས་པ་ལ་སྣང་ལ་མ་ངེས་པའི་བློ་གང་ཞིག །དེ་གཟུགས་ཙམ་ལ་བཅད་ཤེས་
ཡིན་པའི་ཕྱིར། དང་པོ་གྲུབ་པར་ཐལ། འདྲ་བ་གཞན་ནི་ཡོད་པའི་ཕྱིར། །ལ་ལར་
ཡོངས་སུ་མི་ཤེས་ཏེ། །འཁྲུལ་ཕྱིར་སྒོང་གི་ཐ་དད་བཞིན། །ཐ་དང་མཐོང་བ་མེད་ཕྱིར་
182

རོ། ཞེས་པའི་རིགས་པས་གྲུབ་པའི་ཕྱིར། གཉིས་པ་གྲུབ་སྟེ། གཟུགས་དེ་དེའི་སྔ་རོལ་
དུ་གཟུགས་འཛིན་དབང་མངོན་སྐད་ཅིག་དང་པོས་རྟོགས་ཟིན་པའི་ཕྱིར། ཁྱབ་སྟེ། "
དངོས་ལས་མི་རྟག་གཞན་དུ་མེད།།དེ་ཡང་དབང་པོ་ལས་སྔར་གྲུབ།ཅེས་སོགས་ཀྱི་
རིགས་པ་ལ་བརྟེན་ནས་དེ་ལྟར་གྲུབ་པའི་ཕྱིར། གཟུགས་འཛིན་དབང་མངོན་སྐད་ཅིག་
དང་པོ་ལ་ཡང་སྐད་ཅིག་སྔ་ཕྱི་བར་གསུམ་དུ་ཕྱེ་བའི་གསུམ་པོ་སོ་སོ་སྣང་ལ་མ་ངེས་
བློ་ཡིན་ལ། གསུམ་པོ་དེ་དང་ལྡན་པའི་གཟུགས་འཛིན་དབང་མངོན་སྐད་ཅིག་དང་པོ་
ཚད་མ་ཡིན་ཏེ། དེ་ལྟར་དུ། དེ་ཐོས་མྱུར་མིན་ཐོས་པ་ཅན།ཞེས་སོགས་དང་།ཐ་མའི་
བློ་གང་དེ་མྱོང་ལ། །དེ་ཡང་རིང་པོ་འཛིན་མིན་པ། །དེས་ན་རིང་བློ་བརྟན་མི་འགྱུར།
ཞེས་སོགས་ཀྱི་རིགས་པས་གྲུབ་པའི་ཕྱིར། རྣམ་ངེས་དང་རིགས་ཐིགས་ཀྱི་ཊི ཀ་ཆེན་
གཉིས་སུ་མངོན་རྗེས་གཉིས་ཀ་ལ་བཅད་ཤེས་ཡོད་པར་གསུངས་ལ། ་རིགས་རྒྱན་དུ་
རྗེས་དཔག་བཅད་ཤེས་མེད་པར་གསུངས་སོ། གཞུང་དོན་ནི། ཁོ་ན་རེ། བཅད་ཤེས་
ཆོས་ཅན། ཚད་མ་ཡིན་པར་ཐལ། མི་སླུ་བའི་ཤེས་པ་ཡིན་པའི་ཕྱིར། མ་ཁྱབ་ན།ཚད་
མ་སླུ་མེད་ཅན་ཤེས་པ། ཞེས་གསུངས་པ་དང་འགལ་ལོ་ཞེ་ན། མི་འགལ་ཞེས་སྟོན་པ་
ལ།འདི་གསུངས།བཅད་ཤེས་ཆོས་ཅན། ཁྱོད་ཚད་མར་ཐལ་བའི་སྐྱོན་མེད་དེ། ཁྱོད་
རང་འདྲེན་བྱེད་ཀྱི་ཚད་མ་སྔ་མས་རྟོགས་ཟིན་བྱེད་པ་མ་ཉམས་པའི་དོན་ལ་བསྣན་ནས་
འཇུག་པའི་རབ་ཏུ་ཕྱེ་བའི་རིག་པ་ཡིན་པའི་ཕྱིར་རོ། ༈།རང་ལས་རང་གི་ངོ་བོ་རྟོགས།
ཞེས་སོགས་ཀྱི་སྐབས་སུ། སྤྱི་དོན་དང་གཞུང་དོན་གཉིས། དང་པོ་ལ། རང་ལས་ངེས་
ཀྱི་ཚད་མ་བཤད་པ་དང་། གཞན་ལས་ངེས་ཀྱི་ཚད་མ་བཤད་པ་གཉིས། དང་པོ་ལ།
མཚན་ཉིད། དབྱེ་བ་གཉིས།”དང་པོ་ནི། ཚད་མ་གང་ཞིག རང་གི་གཞལ་བྱའི་བདག་
ཉིད་མཐར་ཐུག་པ་ཡུལ་སྟེང་ན་གནས་པ་མེད་པའི་ཚེ་རང་ཉིད་མི་འབྱུང་བའི་ཆ་ལ་ངེས་
པ་རང་སྟོབས་ཀྱིས་འདྲེན་ནུས་པའོ། ་་སློབ་དཔོན་ཆོས་མཆོག་གིས།མངོན་
183

གོམས་པ་ཅན་འཆད་པའི་སྐབས་སུ། དེས་ན་རང་གི་ངོ་བོ་ལས་དོན་མེད་ན་མི་འབྱུང་
བར་གྲུབ་བོ། ཞེས་བཤད། གཉིས་པ་ལ་གོམས་པ་ཅན་གྱི་མངོན་སུམ་གྱི་ཚད་མ་དང་།
རྗེས་སུ་དཔག་པའི་ཚད་མ་གཉིས། དང་པོ་ནི། ཕའི་གཟུགས་འཛིན་པའི་བུའི་རྒྱུད་ཀྱི་
མངོན་སུམ་ལྟ་བུ་དང་། བུའི་གཟུགས་འཛིན་པའི་ཕའི་མངོན་སུམ་ལྟ་བུའོ། ; གཉིས་པ་
ནི་སླའོ། གཞན་ལས་ངེས་ཀྱི་ཚད་མ་ལ་ཡང་མཚན་ཉིད། དབྱེ་བ་གཉིས། དང་པོ་ནི།
རང་གི་གཞལ་བྱའི་བདག་ཉིད་མཐར་ཐུག་པ་ཡུལ་སྟེང་ན་གནས་པ་མེད་པའི་ཚེ་རང་
ཉིད་མི་འབྱུང་བའི་ཆ་ལ་ངེས་པ་རང་སྟོབས་ཀྱིས་འདྲེན་པར་མི་ནུས་པའི་གསར་དུ་མི་
སླུ་བའི་རིག་པའོ། ཆོས་མཆོག་གིས་གཞན་ལས་ངེས་ཀྱི་ཚད་མ་འཆད་པའི་སྐབས་སུ་
ཤིང་ཤ་པ་ཉིད་ཀྱི་ཁྱད་པར་མེད་ན་མི་འབྱུང་བར་ངེས་པ་ནི་གཞན་ལས་ངེས་ཡིན་ནོ། ཞེས་
བཤད། གཉིས་པ་ལ།སྣང་བ་རང་ལས་ངེས་ཤིང་བདེན་པ་གཞན་ལས་ངེས་ཀྱི་ཚད་མ་
དང་། སྤྱི་རང་ལས་ངེས་ཤིང་ཁྱད་པར་གཞན་ལས་ངེས་ཀྱི་ཚད་མ་གཉིས། དང་པོ་ནི།
དོན་ལ་མེའི་ཁ་དོག་ཡིན་ཞིང་རྟོག་པས་མེའི་ཁ་དོག་ཡིན་མིན་ཐེ་ཚོམ་ཟ་དུས་ཀྱི་རྒྱང་
རིང་པོའི་ཁ་དོག་དམར་ལམ་པ་འཛིན་པའི་དབང་པོའི་མངོན་སུམ་ལྟ་བུ། གཉིས་པ་ནི།
དོན་ལ་ཤུག་པ་ཡིན་ཞིང་རྟོག་པས་ཤུག་པ་ཡིན་མིན་ཐེ་ཚོམ་ཟ་དུས་ཀྱི་རྒྱང་རིང་པོའི་
ཤིང་འཛིན་དབང་པོའི་མངོན་སུམ་ལྟ་བུ།དོན་ལ་མེའི་ཁ་དོག་ཏུ་གནས་པའི་རྒྱང་རིང་
པོའི་དམར་ལམ་པ་དེ་ཉིད་འཛིན་པའི་དབང་པོའི་མངོན་སུམ་དེ་དོན་ལ་མེའི་ཁ་དོག་ཏུ་
གནས་པའི་རྒྱང་རིང་པོའི་དམར་ལམ་པ་དེ་དམར་པོ་ཡིན་པའི་ཆ་ལ་ངེས་པ་རང་སྟོབས་
ཀྱིས་དྲངས་ནས། དེའི་རྗེས་སུ་འདི་ཉིད་མེའི་ཁ་དོག་ཡིན་ནམ་མིན་སྙམ་དུ་ཐེ་ཚོམ་འདྲེན་
པར་བྱེད་ལ། དེའི་རྗེས་སུ་ཞུགས་ཏེ་ཕྱིན་པ་ན་སྔར་གྱི་དམར་ལམ་པ་དེ་ཉིད་མེའི་ཁ་
དོག་ཏུ་ངེས་པར་འགྱུར་བས།དེ་ལྟ་བུའི་དམར་ལམ་པ་དེ་སྔར་གྱི་མངོན་སུམ་དེའི་གཞལ་
བྱའི་བདག་ཉིད་དང་།དེ་ལྟ་བུའི་དམར་ལམ་པ་མེའི་ཁ་དོག་ཡིན་པ་དེ་དེའི་གཞལ་བྱའི་
184~

བདག་ཉིད་མཐར་ཐུག་པ་ཡིན་པས། སྔར་གྱི་མངོན་སུམ་གྱིས་རང་གི་གཞལ་བྱའི་བདག་
ཉིད་མཐར་ཐུག་པ་ཡུལ་སྟེང་ན་གནས་པ་མེད་ན་རང་ཉིད་མི་འབྱུང་བའི་ཆ་ལ་ངེས་པ་རང་
སྟོབས་ཀྱིས་འདྲེན་ནུས་པ་མ་ཡིན་ནོ།སྒྲོ་འདོགས་ཀྱིས་ཚད་མའི་བྱ་བ་འགོག་པ་བཞིན་
དུ། ཐེ་ཚོམ་གྱིས་ཚད་མའི་བྱ་བ་འགོག་པར་གསུངས་པ་རྣམས་ནི། སྔོན་པོ་སྔོན་མིན་
དུ་སྒྲོ་འདོགས་པའི་བློ་ཡིན་ན། སྔོན་བོ་ལ་ཚད་མ་མ་ཡིན་དགོས་པ་བཞིན་དུ། སྔོན་པོ་
དེ་སྔོན་པོ་ཡིན་མིན་ཐེ་ཚོམ་ཟ་བའི་བློ་ཡིན་ན་ཡང་དེ་ལ་ཚད་མ་མ་ཡིན་དགོས་པར་
བསྟན་པ་ཙམ་སྟེ། ནོར་བུའི་འོད་ལ་ནོར་བུར་ཞེན་པའི་བློས་དངོས་སུ་དྲངས་པའི་ནོར་
བུ་རྟོགས་པའི་ཚད་མ་སྲིད་པའི་ཕྱིར་ཏེ། བློ་དེའི་རྗེས་སུ་ཞུགས་ཏེ་ཕྱིན་པས་ནོར་བུ་
དངོས་སུ་ཐོབ་པའི་གང་ཟག་ཡོད་པའི་ཕྱིར་ཏེ། དེ་ལྟར་དུ། ནོར་བུ་སྒྲོན་མེའི་འོད་དག་
ལ། ཞེས་སོགས་ཀྱི་རིགས་པས་གྲུབ་པའི་ཕྱིར། སྒྲ་འཛིན་དབང་མངོན་གྱིས་དངོས་སུ་
དྲངས་ཤིང་སྒྲ་ནི་རྟག་པ་ཡིན་ནམ་མི་རྟག་པ་ཡིན་སྙམ་པའི་ཐེ་ཚོམ་གྱི་བློ་ཡོད་དེ། །ཐེ་
ཚོམ་ཟོས་ནས་འཇུག་པ་ལ་ཡང་ཐེ་ཚོམ་འདྲེན་བྱེད་ཀྱི་ཚད་མའི་བློ་སྔོན་དུ་འགྲོ་དགོས་
པར་གསུངས་པའི་ཕྱིར། གཉིས་པ་གཞུང་དོན་ནི། ཁོ་ན་རེ།གསར་དུ་མི་སླུ་བའི་རིག་
པ་ཚད་མའི་མཚན་ཉིད་དང་། མེ་འཛིན་དབང་མངོན་དེའི་མཚན་གཞི་ཡིན་ན། མཚན་
གཞིའི་སྟེང་དུ་མཚན་ཉིད་ངེས་བྱེད་ཀྱི་ཚད་མ་ཇི་ལྟར་བུ་ཞེ་ན། འདི་ལ་དཔྱོད་པ་པ་ཁ་
ཅིག ཚད་མ་ཡིན་ན་གཞན་ལས་ངེས་ཀྱི་ཚད་མ་ཡིན་པས་ཁྱབ་སྟེ། རང་རིག་མེད་པའི་
ཕྱིར་ཞེས་ཟེར་ཏེ་ཆོས་མཆོག་གིས། དེའི་འདོད་པ་བརྗོད་པ་ན། ཤེས་པ་ཇི་བཞིན་དོན་
དེ་དག།སྒྲུབ་པ་སོར་རྫོགས་བྱེད་པ།།ཇི་བཞིན་དོན་ཤེས་ཚད་མ་དག མ་ལུས་པ་
ནི་གཞན་ལས་ཡིན། ཞེས་གསུངས་པའི་ཕྱིར། དཔྱོད་པ་པའི་ནང་ཚན་ཁ་ཅིག།རིག་:
བྱེད་ཚད་མར་སྒྲུབ་པའི་ཕྱིར་དུ་ཚད་མ་ཡིན་ན། རང་ལས་ངེས་ཀྱི་ཚད་མ་ཡིན་པས་
ཁྱབ་བོ་ཞེས་ཟེར་ཏེ། དེའི་འདོད་པ་བརྗོད་པ་ན།ཆོས་མཆོག་གིས།ཚད་མ་ཐམས་
185

རང་ཉིད་ལས། །ཚད་མ་ཉིད་དུ་རབ་གྲུབ་འགྱུར། །རང་ལས་ཚད་མ་མ་ཡིན་པར།
གཞན་ལས་བྱ་བར་ནུས་མ་ཡིན། ཞེས་གསུངས་པའི་ཕྱིར། དེས་ན་དང་པོ་འགོག་པ་
ལ། རང་ལས་རང་གི་ངོ་བོ་རྟོགས། གཉིས་པ་དེ་འགོག་པ་ལ། ཐ་སྙད་ལས་ནི་ཚད་མ་
ཉིད། །ཅེས་གསུངས། ཁོ་ན་རེ། བསྟན་བཅོས་སུ་ཚད་མའི་མཚན་ཉིད་བཤད་པ་དོན་
མེད་པར་ཐལ།=ཚད་མ་ཡིན་ན། ཚད་མ་ཡིན་པར་རང་ལས་ངེས་པས་ཁྱབ་པའི་ཕྱིར་ཞེ་
ན། དེ་འགོག་པ་ལ། བསྟན་བཅོས་རྨོངས་པ་ཟློག་བྱེད་ཡིན། ཞེས་གསུངས། ཁོ་ན་རེ།
གཞན་ལས་ངེས་ཀྱི་ཚད་མ་ཉམས་སུ་མྱོང་བའི་རང་རིག་དེས་གཞན་ངེས་ཚད་མ་མི་
སླུ་བར་རྟོགས་པར་ཐལ། དེས་གཞན་ངེས་ཚད་མ་མི་སླུ་བར་བཟུང་བའི་ཕྱིར་ཞེ་ན། མ་
ཁྱབ་སྟེ། བཟུང་བ་ལ་ཡང་ངེས་པ་འདྲེན་པ་ལ་དོན་དུ་གཉེར་བ་དང་། ཡིད་བྱེད་གོམས་
པ་ལ་སོགས་པའི་ཁྱད་པར་དུ་མ་དགོས་པའི་ཕྱིར་ཏེ། ལྷས། འོ་ན་གལ་ཏེ་ཁྱེད་ཅག་གི་
ཚད་མའི་མཚན་ཉིད་ཇི་ལྟར་གྲུབ་པ་ཡིན་ནོ་ཞེ་ན།: ཁོ་བོ་ཅག་གིས་ནི། ་རང་ལས་རང་
གི་ངོ་བོ་རྟོགས། རང་རིག་པ་ལ་ཚད་མ་ཞེས་བྱ་བའི་ཤེས་པ་དེའི་ཤེས་པ་ཡོད་པ་ཉིད་
གྲུབ་པ་ཡིན་གྱི།ཚད་མ་ཉིད་ནི་མ་ཡིན་ནོ།གལ་ཏེ་ཤེས་པ་ཡོད་པ་ཉིད་ལས་ཐ་དད་པ་
མེད་པའི་ཕྱིར་ཚད་མ་ཉིད་ཀྱང་བཟུང་བ་ཉིད་ཡིན་ནོ་ཞེ་ན། བདེན་ཏེ་མངོན་སུམ་དེ་ནི་
ཚད་མར་སྐྱེ་བ་མ་ཡིན་པའི་ཕྱིར། དེ་ཡང་བཟུང་བ་ཉིད་ནི་ཡིན་མོད་ཀྱི་འོན་ཀྱང་བཟུང་
བའི་རྣམ་པ་གང་ཡིན་པ་དག་ལ་ཡང་ངེས་པ་སྐྱེད་པར་བྱེད་པ་དེ་ལ་འཇུག་པར་བྱེད་པའི་
ཚད་མ་ཉིད་དུ་འདོད་ཀྱི་གཞན་དུ་མིན་ནོ། མཐོང་བ་ལ་ཁྱད་པར་མེད་ན་རྣམ་པ་གང་
དོན་དུ་གཉེར་བ་དང་། གོམས་པ་དང་། སྐབས་ལ་སོགས་པ་ངེས་པའི་རྒྱུ་ཡོད་ན་དེ་
ངེས་པ་ཡིན་གྱི། གཞན་ཆོད་པས་ནི་མ་ཡིན་ནོ། དེ་བས་ན་ཤེས་པ་ཡོད་པ་ཉིད་དུ་
དམིགས་པ་ན་ཚད་མ་ཉིད་བཟུང་དུ་ཟིན་ཀྱང་མ་བཟུང་བ་དང་འདྲ་བ་ཡིན་ཏེ། ་ངེས་པ་
མེད་པའི་ཕྱིར་རོ། འོ་ན་ཇི་ལྟར་ཚད་མ་ཉིད་ངེས་པར་བྱ་ཞེ་ན།ཐ་སྙད་ཀྱིས་ནི་ཚད་མ་
186 ·

ཉིད།དུས་ཕྱིས་འབྱུང་བ་ཅན་གྱི་དོན་བྱེད་པའི་ཡུལ་ཅན་གྱི་ཤེས་པའོ། ཞེས་གསུངས་
པའི་ཕྱིར། ངག་དོན་ནི། ཚད་མ་ཡིན་ན་གཞན་ལས་ངེས་ཀྱི་ཚད་མ་ཡིན་པས་མ་ཁྱབ་
སྟེ། རང་ཉིད་མི་སླུ་བར་རང་ཉམས་སུ་མྱོང་བའི་རང་རིག་གིས་རྟོགས་པའི་ཚད་མ་ཡོད་
པའི་ཕྱིར། ཚད་མ་ཡིན་ན།རང་ལས་ངེས་ཀྱི་ཚད་མ་ཡིན་པས་མ་ཁྱབ་སྟེ། རང་ཉིད་མི་
སླུ་བར་ཕྱིས་འབྱུང་ཐ་སྙད་པའི་ཚད་མ་གཞན་ལ་བརྟེན་ནས་རྟོགས་དགོས་པའི་གཞན་
ལས་ངེས་ཀྱི་ཚད་མ་ཡོད་པའི་ཕྱིར།བསྟན་བཅོས་སུ་ཚད་མའི་མཚན་ཉིད་བཤད་པ་
ཆོས་ཅན། དགོས་པ་ཡོད་དེ། ཚད་མའི་མཚན་ཉིད་ལ་རྨོངས་པ་ཟློག་པར་འགྱུར་བའི་
དགོས་པ་ཡོད་པའི་ཕྱིར། ཁོ་ན་རེ།མི་སླུ་བའི་རིག་པ་དེ་ཚད་མའི་མཚན་ཉིད་ཡོངས་
རྫོགས་ཡིན་པར་ཐལ། ཚད་མ་སླུ་མེད་ཅན་ཤེས་པ། ཞེས་བཤད་པའི་ཕྱིར་ཞེ་ན།མ་
ཁྱབ་ཅེས་སྟོན་པ་ལ། མ་ཤེས་དོན་གྱི་གསལ་བྱེད་ཀྱང་། ཞེས་གསུངས། མི་སླུ་བའི་
རིག་པ་ཚད་མའི་མཚན་ཉིད་ཡོངས་རྫོགས་མིནཏེ། བཅད་ཤེས་ཚད་མ་ཡིན་པ་དགག་
པའི་ཕྱིར་དུ་ཚད་མའི་མཚན་ཉིད་ཀྱི་ཟུར་དུ་མ་ཤེས་དོན་གསལ་སྨོས་པ་ལ་དགོས་པ
ཡོད་པའི་ཕྱིར། :ཁོ་ན་རེ། རྣམ་མཁྱེན་སྐད་ཅིག་གཉིས་པ་ཆོས་ཅན། གསར་དུ་མི་སླུ་
བའི་རིག་པ་ཡིན་པར་ཐལ། ཚད་མ་ཡིན་པའི་ཕྱིར། འདོད་མི་ནུས་ཏེ།རྣམ་མཁྱེན་སྐད་
ཅིག་གཉིས་པའི་གཞལ་བྱ་དེ་རྣམ་མཁྱེན་སྐད་ཅིག་དང་པོས་རྟོགས་ཟིན་པའི་ཕྱིར་ཞེ་ན། མ་
ཁྱབ་སྟེ། རྣམ་མཁྱེན་སྐད་ཅིག་དང་པོའི་རྗེས་སུ་གཉིས་པ་སྐྱེས་པ་དེ་ཉིད་གཉིས་པས་
གསར་དུ་རྟོགས་པའི་ཕྱིར་ཏེ།“ དེ་རྣམ་མཁྱེན་སྐད་ཅིག་དང་པོས་གསར་དུ་རྟོགས་པ་
གང་ཞིག །རྒྱུ་མཚན་མཚུངས་པའི་ཕྱིར་ཏེ། །རྣམ་མཁྱེན་སྐད་ཅིག་གཉིས་པ་དེ་རྣམ་
མཁྱེན་སྐད་ཅིག་གཉིས་པའི་སྔ་རོལ་དུ་དང་པོས་མ་རྟོགས་པའི་ཕྱིར་ཏེ། རྣམ་མཁྱེན་
སྐད་ཅིག་གཉིས་པ་དེ་དེའི་སྔ་རོལ་ཏུ་མེད་པའི་ཕྱིར་ཏེ། དེ་མ་སྐྱེས་པའི་སྔ་རོལ་ཏུ་དེ་
མི་འཇིག་པའི་ཕྱིར་ཏེ།དེ་ལྟར་དུ། མ་སྐྱེས་པ་དང་འཇིག་ཡིན་སྐྱོན། །ཧ་ཅང་ཐལ་བ་
187~

བསལ་བ་ཡིན། ཞེས་སོགས་ཀྱི་རིགས་པས་གྲུབ་པའི་ཕྱིར། དེས་ན་མཐོང་ལམ་བར་
ཆད་མེད་ལམ་དེ་གང་ཟག་གི་བདག་མེད་ལ་གསར་དུ་མི་སླུ་བའི་རིག་པ་མ་ཡིན་པར་
ཐལ། དེའི་སྔ་རོལ་ཏུ་སྦྱོར་ལམ་གྱིས་གང་ཟག་གི་བདག་མེད་རྟོགས་ཟིན་པའི་ཕྱིར། ཁྱབ་
པ་ཁས། འདོད་མི་ནུས་ཏེ། དེ་རང་ལ་གང་ཟག་གི་བདག་མེད་མངོན་དུ་གྱུར་པའི་ཆ་ལ་
གསར་དུ་མི་སླུ་བའི་རིག་པ་ཡིན་པའི་ཕྱིར་ཏེ། སྦྱོར་ལམ་ལ་གང་ཟག་གི་བདག་མེད་
མངོན་གྱུར་མ་ཡིན་པའི་ཕྱིར་ཏེ། དེ་དེ་ལ་ལྐོག་གྱུར་ཡིན་པའི་ཕྱིར་ཏེ། དེས་དེ་དོན་
སྤྱིའི་ཚུལ་གྱིས་རྟོགས་པའི་ཕྱིར། གཞན་ཡང་། རྣམ་མཁྱེན་སྐད་ཅིག་གཉིས་པ་ཚད་མ་
མ་ཡིན་པར་ཐལ། རྣམ་མཁྱེན་སྐད་ཅིག་དང་པོ་ཚད་མ་ཡིན་པའི་ཕྱིར། “ཁྱབ་པ་ཁས།
ཁོ་ན་རེ། སྔོན་འཛིན་དབང་པོའི་མངོན་སུམ་གྱི་རྗེས་སུ་སྐྱེས་པའི་སྔོན་པོའི་སྤྱི་རྟག་དངོས་
འཛིན་པའི་རྣམ་པར་རྟོག་པ་ཆོས་ཅན། སྔོན་པོའི་སྤྱི་རྟག་དངོས་ལ་ཚད་མར་ཐལ།
ལ་གསར་དུ་མི་སླུ་བའི་རིག་པ་ཡིན་པའི་ཕྱིར། ཁྱབ་པ་ཁས། །རྟགས་གྲུབ་སྟེ། སྔོན་
འཛིན་དབང་མངོན་སྔོན་པོ་ལ་གསར་དུ་མི་སླུ་བའི་རིག་པ་ཡིན་པའི་ཕྱིར།རྟགས་ཁས་
ཞེ་ན། མ་ཁྱབ་ཅེས་སྟོན་པ་ལ། རང་གི་མཚན་ཉིད་མི་ཤེས་པ། རྐང་པ་གསུམ་གསུངས།
ཐལ་འགྱུར་ཕྱི་མ་ལ་མ་ཁྱབ་སྟེ། སྔོན་འཛིན་དབང་མངོན་སྔོན་པོ་རང་མཚན་ཐོབ་བྱེད་
ཡིན་ལ།སྔོན་འཛིན་དབང་མངོན་གྱི་རྗེས་སུ་སྐྱེས་པའི་སྔོན་པོའི་སྤྱི་རྟག་དངོས་འཛིན་
པའི་རྣམ་རྟོག་སྔོན་པོའི་སྤྱི་རྟག་དངོས་ཐོབ་བྱེད་མིན་པར་སློབ་དཔོན་ཕྱོགས་ཀྱི་གླང་
པོས་བཤད་པ་དེ་རིགས་པའི་ཕྱིར། ཚད་མ་ཡིན་ན་རང་གི་གཞལ་བྱ་རང་མཚན་ལ་
བརྟེན་པས་ཁྱབ་སྟེ། གཞལ་བྱ་སྒྲུབ་བྱེད་ཀྱི་ཚད་མ་རྣམས་མཐར་རང་མཚན་ལ་བརྟེན་
དགོས་པའི་ཕྱིར་ཏེ། གཞལ་བྱ་རྣམས་མཐར་མངོན་སུམ་གྱིས་གྲུབ་དགོས་པའི་ཕྱིར།
དེ་སྐད་དུའང་ལྷས། གང་དུ་ནམ་མཁའ་ལ་སོགས་པ་དཔྱོད་པ་ན་ཕྱི་རོལ་གྱི་དངོས་པོའི་
རྟེན་མེད་པ་དེ་ལ་ཡང་ནམ་མཁའ་རྒྱུས་སྟོང་པ་དེའི་རྣམ་པར་རྟོག་པའི་བློ་ཉིད་བརྟེན་ཡིན་
188.

པ་དེ་ལྟར་ན་ཐམས་ཅད་དུ་དངོས་པོ་ལ་རེག་པ་ཡིན་ནོ།ཞེས་གསུངས། ༈།བསྒྲུབ་བྱའི་
རྗེས་འགྲོ་ཕྱིར་འབྲས་བུ། རྐང་པ་བཞིའི་སྐབས་སུ། སྤྱི་དོན་དང་། གཞུང་དོན་གཉིས།
དང་པོ་ལ། འབྲས་མཚུངས་ཀྱི་ལྟག་ཆོད་ལ་མཚན་ཉིད། དབྱེ་བ། སྒྲ་བཤད་པ་དང་
གསུམ། དང་པོ་ནི། བསྒྲུབ་བྱ་སྒྲུབ་ནུས་ཀྱི་སྤྱི་རྟགས་སུ་བཀོད་པ་ལ། ཁྱད་པར་ལ་
བརྟགས་ནས་སུན་འབྱིན་པའི་སུན་འབྱིན་ལྟར་སྣང་ངོ། གཉིས་པ་ལ། ཀུན་བཏུས་ལས།
འབྲས་ཉིད་གཞན་གྱི་ཆ་ཡིས་ནི། །བསྒྲུབ་བྱ་མ་གྲུབ་པར་སྟོན་གང་། །དེ་ནི་འབྲས་
མཚུངས་སྨྲ་བ་པོའི། །བསམ་པ་ལས་དེ་གསུམ་དུ་འགྱུར། ཞེས་སྒྲ་མི་རྟག་པར་སྒྲུབ་པ་
ལ་བྱས་པ་རྟགས་སུ་བཀོད་པའི་ཚེ་བུམ་པའི་བྱས་པ་སྒྲ་ལ་མ་གྲུབ་པས། བྱས་པ་སྒྲ་མི་
རྟག་པར་སྒྲུབ་པའི་མ་གྲུབ་པའི་གཏན་ཚིགས་སུ་འགྱུར་རོ་ཞེས་སུན་འབྱིན་པ་ལྟ་བུ་མ་
གྲུབ་པའི་འབྲས་མཚུངས་ཀྱི་ལྟག་ཆོད། དེ་སྒྲུབ་ལ་སྒྲའི་བྱས་པ་རྟགས་སུ་བཀོད་ན་དེ་
བུམ་པ་ལ་གྲུབ་པར་འགལ་བས་བྱས་པ་དེ་སྒྲུབ་ཀྱི་འགལ་རྟགས་སུ་འགྱུར་ཞེས་སུན་
འབྱིན་པ་ལྟ་བུ་འགལ་བའི་འབྲས་མཚུངས་ཀྱི་ལྟག་ཆོད། སྒྲའི་བྱས་པ་བུམ་པ་ལ་མེད་
པར་མ་ཟད་རྟག་པ་ལ་ཡང་མེད་པས།བྱས་པ་དེ་སྒྲུབ་ཀྱི་ཐུན་མོང་མ་ཡིན་པའི་མ་ངེས་
པའི་གཏན་ཚིགས་སུ་འགྱུར་རོ་ཞེས་སུན་འབྱིན་པ་ལྟ་བུ་མ་ངེས་པའི་འབྲས་མཚུངས་
ཀྱི་ལྟག་ཆོད་དང་གསུམ་ཡོད་དོ། གསུམ་པ་ནི།འབྲས་བུ་མཚུངས་པའི་ལྟག་ཆོད་ཡིན་
པས་ན། འབྲས་མཚུངས་ཀྱི་ལྟག་ཆོད་ཅེས་བྱའོ། དང་པོའི་དབང་དུ་བྱས་ན།རྐང་མིག་
པས་རིག་པ་ཅན་པའི་ངོར། དུང་སྒྲ་ཆོས་ཅན། འབྲས་བུ་ཡིན་ཏེ། རྩོལ་བྱུང་ཡིན་པའི་
ཕྱིར། ཞེས་བཀོད་པ་ལ། རིག་པ་ཅན་པ་ན་རེ།,,སྔར་ཡོད་ཀྱི་རྩོལ་བྱུང་རྟགས་སུ་འགོད་
དམ། སྔར་མེད་ཀྱི་རྩོལ་བྱུང་རྟགས་སུ་འགོད། དང་པོ་ལྟར་ན་ཁྱབ་པ་མ་ངེས།གཉིས་
པ་ལྟར་ན། ཕྱོགས་ཆོས་མི་གྲུབ་ཅེས་རྩོད་པ་ལ། རྐང་མིག་པ་ན་རེ།འབྲས་བུ་བསྒྲུབ་
བྱའི་ཆོས་སུ་བྱས་ནས་རྩོལ་བྱུང་རྟགས་སུ་བཀོད་པ་ལ། རྩོལ་བྱུང་གི་ཁྱད་པར་ལ་
.189:~

བརྟགས་ནས་སུན་འབྱིན་པ་དེ། སུན་འབྱིན་པ་པོ།ཁྱོད་རང་གི་སྒྲུབ་བྱེད་ཡང་དག་གང་
བཀོད་པ་ཐམས་ཅད་ལ་མཚུངས་པས་འབྲས་མཚུངས་ཀྱི་ལྟག་ཆོད་ཡིན་ནོ་ཞེས་འདོད་
ལ།་སློབ་དཔོན་ཕྱོགས་གླང་ཡང་དེ་བཞིན་དུ་བཞེད་དོ། གཉིས་པའི་དབང་དུ་བྱས་པ་
ནི། བསྒྲུབ་བྱ་སྒྲུབ་ནུས་ཀྱི་སྤྱི་རྟགས་སུ་བཀོད་པ་ལ་ཁྱད་པར་ལ་བརྟགས་ནས་སུན་
འབྱིན་པའི་ཉེས་པ་དེ་སུན་འབྱིན་པ་པོའི་སྒྲུབ་བྱེད་ཡང་དག་གང་བཀོད་པ་ཐམས་ཅད་
ལ་མཚུངས་པས་འབྲས་མཚུངས་ཀྱི་ལྟག་ཆོད་ཅེས་བྱའོ། གཉིས་པ་གཞུང་དོན་ནི།
ན་རེ། དབྱིབས་རྟགས་སུ་བཀོད་པ་ལ་ཁྱད་པར་ལ་བརྟགས་ནས་སུན་འབྱིན་པ་མི་རིགས་
པར་ཐལ། དེ་ལྟ་ན་བྱས་པ་སྒྲ་མི་རྟག་པར་སྒྲུབ་པའི་རྟགས་ཡང་དག་མིན་པར་འགྱུར་
བའི་ཕྱིར་ཏེ། སྒྲའི་བྱས་པ་བུམ་པ་ལ་མ་གྲུབ། བུམ་པའི་བྱས་པ་སྒྲ་ལ་མ་གྲུབ་པའི་ཕྱིར་
ཞེས་ཟེར། དེ་འགོག་པ་ལ་འདི་གསུངས།ངག་དོན། ཤེས་བྱ་ཆོས་ཅན། ·བྱས་པ་སྒྲ་མི་
རྟག་པར་སྒྲུབ་པའི་རྟགས་ཡང་དག་མ་ཡིན་པར་ཐལ། སྒྲའི་བྱས་པ་བུམ་པ་ལ་མ་གྲུབ་
བུམ་པའི་བྱས་པ་སྒྲ་ལ་མ་གྲུབ་པའི་ཕྱིར། ཞེས་པའི་ཐལ་འགྱུར་ཆོས་ཅན། དཔལ་ལྡན་
ཆོས་གྲགས་ལ་གནོད་བྱེད་མིན་ཏེ། ཁྱོད་འབྲས་མཚུངས་ཀྱི་ལྟག་ཆོད་ཡིན་པའི་ཕྱིར།
འདི་འབྲས་མཚུངས་ཀྱི་ལྟག་ཆོད་ཡིན་ཏེ། བྱས་པ་སྒྲ་མི་རྟག་པར་སྒྲབ་པའི་རྟགས་ཡང་
དག་ཡིན་པའི་ཕྱིར།:སྔར་བཤད་ཀྱི་རིགས་པ་ལ་བརྟེན་ནས་རྟགས་ཀྱི་སྒྲ་དོན་གཉིས་
ཀྱི་ནང་ནས་དོན་གཙོ་ཆེ་ཞེས་སྟོན་པ་ནི། སྒྲ་མ་གྲུབ་ཀྱང་དངོས་པོ་ནི། རྐང་པ་བཞི་
གསུངས། རྟགས་ཀྱི་སྒྲ་དོན་གཉིས་ཀྱི་ནང་ནས་དོན་གཙོ་ཆེ་བ་ཡིན་ཏེ། སྔ་རྒོལ་
སངས་རྒྱས་པས་འུག་པ་པའི་ངོར། འབྱུང་བཞིའི་རྔུལ་ཕྲན་ཆོས་ཅན། མི་རྟག་སྟེ།
ལུས་ཅན་ཡིན་པའི་ཕྱིར། ཞེས་བཀོད་པའི་ཚེ་རེག་བྱ་ཅན་དེ་འུག་པ་པའི་ངོར་འབྱུང་
བཞིའི་རྔུལ་ཕྲན་མི་རྟག་པར་སྒྲུབ་པའི་ཕྱོགས་ཆོས་ཡིན་པའི་ཕྱིར། ཁྱབ་སྟེ། བྱེ་བྲག་
པས་ལུས་ཅན་ཞེས་པའི་སྒྲ་འབྱུང་བཞིའི་རྔུལ་ཕྲན་ལ་འཇུག་པར་མི་འདོད་པའི་ཕྱིར་
190

ཏེ། དེས་ལུས་ཅན་གྱི་སྒྲ་ནི་རྟག་པའི་ཆེན་པོ་མ་གཏོགས་པའི་ཚད་ཀྱི་ཡོན་ཏན་གཞན་
རྣམས་ལ་འཇུག་པར་འདོད་པའི་ཕྱིར། སོགས་ཁོངས་ནས་ཐོགས་བཅས་བཟུང་ངོ།ཁོ་
ན་རེ། སྒྲུབ་བྱེད་ལ་ལྟོས་ཚད་ཡིན་རིགས། ཞེས་སོགས་བཤད་པ་མི་འཐད་པར་ཐལ།
མས་ཅད་མཁྱེན་པའི་ཚད་མ་དང་། དེའི་སྒྲུབ་བྱེད་གང་ཡང་མེད་པའི་ཕྱིར་ཞེ་ན།དེ་བཀག་
པའི་སྒོ་ནས་འགྲོ་ལ་ཕན་བཞེད་པ་ཞེས་པའི་དོན་མདོར་བསྟན་གྱི་ཚུལ་གྱིས་འཆད་པར་
བྱེད་པ་ལ། སྒྲུབ་བྱེད་ཐུགས་རྗེ་གོམས་ལས་དེ། ཞེས་གསུངས། ངག་དོན་ནི། ཀུན་
མཁྱེན་ཡེ་ཤེས་ཆོས་ཅན། ཁྱོད་སྒྲུབ་བྱེད་ཀྱི་ཐབས་ཡོད་དེ། ཐེག་ཆེན་སློབ་པའི་རྒྱུད་
ཀྱི་ཐུགས་རྗེ་ཆེན་པོ་ལས་འཁྲུངས་པའི་ཕྱིར། ཐེག་ཆེན་སློབ་པའི་རྒྱུད་ཀྱི་ཐུགས་རྗེ་
ཆེན་པོ་ཆོས་ཅན། ཁྱོད་སྒྲུབ་བྱེད་ཀྱི་ཐབས་ཡོད་དེ།སྐྱེ་བ་དུ་མར་སྙིང་རྗེ་གོམས་པའི་
ཐབས་ལས་འཁྲུངས་པའི་ཕྱིར། སེམས་ཅན་སྡུག་བསྔལ་དང་འབྲལ་འདོད་ཀྱི་རྣམ་པས”
འཇུག་པའི་རབ་ཕྱེའི་སེམས་བྱུང་སྙིང་རྗེའི་མཚན་ཉིད། སེམས་ཅན་མཐའ་དག་སྡུག་
བསྔལ་དང་འབྲལ་འདོད་ཀྱི་རྣམ་པས་འཇུག་པའི་རབ་ཕྱེའི་སེམས་བྱུང་སྙིང་རྗེ་ཆེན་པོའི་
མཚན་ཉིད། སྙིང་རྗེ་ཙམ་དང་སྙིང་རྗེ་ཚད་མེད་ནི་ཕྱི་རོལ་པ་རྣམས་ཀྱི་རྒྱུད་ལ་ཡང་
ཡོད་ལ། སྙིང་རྗེ་ཆེན་པོ་ནི་ཕྱི་རོལ་པའི་རྒྱུད་ལ་མེད་དོ། ཁོ་ན་རེ། སྙིང་རྗེ་སྐྱེ་བ་དུ་མར་
གོམས་པ་མེད་པར་ཐལ།: སྐྱེ་བ་སྔ་ཕྱི་མེད་པའི་ཕྱིར་ཏེ།འཆི་སེམས་དེ་ཐ་མལ་པའི་
འཆི་སེམས་རང་འབྲས་རིག་པ་ཕྱི་མ་ཚམས་མི་སྦྱོར་བར་སྒྲུབ་པའི་འགལ་དམིགས་
ཀྱི་རྟགས་ཡང་དག་ཡིན་པའི་ཕྱིར།:དཔེར་ན། དགྲ་བཅོམ་ཐ་མའི་སེམས་བཞིན། དེ་དེ་
སྒྲུབ་ཀྱི་འགལ་དམིགས་ཀྱི་རྟགས་ཡང་དག་ཡིན་པ་འགོག་པ་ལ། ཐ་མའི་སེམས་ནི་
སེམས་གཞན་དང་། རྐང་པ་གཉིས་གསུངས། འཆི་སེམས་ཆོས་ཅན། ཁྱོད་དེ་སྒྲུབ་ཀྱི་
འགལ་དམིགས་ཀྱི་རྟགས་ཡང་དག་མ་ཡིན་ཏེ། ཁྱོད་དང་རིགས་འདྲ་ཕྱི་མ་མཚམས་
སྦྱོར་བ་མི་འགལ་བའི་ཕྱིར།: དགྲ་བཅོམ་ཐ་མའི་སེམས་དེ་དེའི་རྟགས་ཀྱིས་དེ་སྒྲུབ་ཀྱི་
191

རྟགས་ཆོས་གཉིས་ལྡན་གྱི་མཐུན་དཔེ་ཡིན་པ་འགོག་པ་ལ། དགྲ་བཅོམ་སེམས་གང་
ཡིན་དེ་ཡང་། རྐང་པ་གཉིས་གསུངས། དགྲ་བཅོམ་ཐ་མའི་སེམས་ཆོས་ཅན། ཁྱོད་འཆི་
སེམས་ཀྱི་རྟགས་ཀྱིས་ཐ་མལ་པའི་འཆི་སེམས་རང་འབྲས་རིག་པ་ཕྱི་མ་མཚམས་མི་
སྦྱོར་བར་སྒྲུབ་པའི་རྟགས་ཆོས་གཉིས་ལྡན་གྱི་མཐུན་དཔེ་ཡང་དག་མ་ཡིན་ཏེ། དེ་ལྟར་
དུ་ཚད་མས་མ་དམིགས་པའི་ཕྱིར། དགྲ་བཅོམ་ཐ་མའི་སེམས་མི་སྲིད་པའང་མ་ཡིན་
ཏེ། རྣམ་ངེས་ལས། དངོས་པོའི་མཚན་ཉིད་ནི་དོན་བྱེད་ནུས་པ་ཡིན་པའི་ཕྱིར་ཏེ། ནུས་
པ་བརྗོད་པ་ཐམས་ཅད་དང་བྲལ་བ་ནི་ཉེ་པར་བརྗོད་པ་མེད་པའི་མཚན་ཉིད་ཡིན་ནོ། འོ་
ན་ནི་མཐའི་སྐད་ཅིག་ཉེ་བར་བརྗོད་པ་མེད་པར་ཐལ་ལོ་ཞེ་ན། མ་ཡིན་ཏེ། སེམས་ཅན་
གྲང་བའི་སྐད་ཅིག་གཞན་ཉེ་བར་ལེན་པ་མེད་པ་ནི་མཐའི་མཚན་ཉིད་ཡིན་པའི་ཕྱིར་
རོ། དེ་ཡང་ཐ་ན་ཤེས་བྱ་ལ་ཁྱབ་པའི་ཡེ་ཤེས་ལ་ནི་གཟུགས་མེད་པའི་ཁམས་སུ་ཡང་
ནུས་པ་ཉིད་ཡིན་ནོ། ཞེས་གསུངས། དོན་ནི། དགྲ་བཅོམ་ཐ་མའི་སེམས་ཆོས་ཅན།
དོན་བྱེད་ནུས་སྟོང་མ་ཡིན་ཏེ། ཁྱོད་ཀྱིས་ཉེར་ལེན་བྱས་པ་ལས་བྱུང་བའི་སེམས་ཅན་
གྱི་རིག་པ་མེད་ཀྱང་དེས་ཉེར་ལེན་བྱས་པ་ལས་བྱུང་བའི་ཀུན་མཁྱེན་ཡེ་ཤེས་དང་།གཞན་
སེམས་ཤེས་པ་སོགས་ཡོད་པའི་ཕྱིར། རྟགས་གྲུབ་སྟེ། འདོད་གཟུགས་ན་ཡོད་པའི་
དགྲ་བཅོམ་ཐ་མའི་སེམས་དེས་ནི་རང་གི་འབྲས་བུར་གྱུར་པའི་གཞན་སེམས་ཤེས་པའི་
མངོན་ཤེས་ཀྱི་ཉེར་ལེན་བྱེད། གཟུགས་མེད་ཁམས་ན་ཡོད་པའི་དགྲ་བཅོམ་ཐ་མའི་
སེམས་དེས་ནི། “རང་གི་འབྲས་བུར་གྱུར་པའི་ཀུན་མཁྱེན་ཡེ་ཤེས་ཀྱི་ཉེར་ལེན་བྱེད་
པའི་ཕྱིར། སེམས་ཙམ་པའི་སྐབས་སུ་ལྷག་མེད་དུ་རིག་པ་རྒྱུན་མི་ཆད་དེ།དེ་ལྟར་དུ་
རྣམ་འགྲེལ་ངེས་ཀྱི་ཊི ཀ་ཆེན་གཉིས་ཀ་ལས།ཉི་མ་སྦས་པས་མར་མེ་ཤི་བ་བཞིན་དུ་
བེམ་རིག་རྒྱུན་ཆད་པར་བཤད་པ་ཕྱི་དོན་ཁས་ལེན་པའི་དབང་དུ་བྱས་པ་ཡིན་ལ། དེ་
ཁས་མི་ལེན་ན་ཉོན་མོངས་དག་པའི་སེམས་འབའ་ཞིག་རིགས་འདྲ་མཚམས་སྦྱོར་རོ་
~192~

ཞེས་ཟེར་རོ།དེ་ཐམས་ཅད་ཀྱང་མཐར་ཐུག་ཐེག་པ་གསུམ་དུ་བཞེད་པའི་ལུགས་ཡིན་
གྱི། གཞུང་འདི་དག་གིས་མཐར་ཐུག་ཐེག་པ་གཅིག་ཏུ་ངེས་པར་བསྟན་པར་འདོད་པ་
ནི་གྲུབ་མཐའི་རྣམ་གཞག་མ་ཆགས་པའི་གཏམ་མོ། · ཞེས་སོགས་གསུངས་པའི་ཕྱིར།
རྟག་ཉིད་ཕྱིར་རམ་ཐབས་མེད་ཕྱིར།ཞེས་སོགས་སེམས་ཅན་ཐམས་ཅད་སངས་རྒྱས་
པའི་དུས་སྲིད་པའི་ཤེས་བྱེད་དུ་དྲངས་པའི་སྐབས་སུ་ནི། སྡེ་བདུན་གྱི་དགོངས་པ་དབུ་
མར་འགྲེལ་བའི་ལུགས་ཡིན་ནོ། དེས་ན་འདི་ནི་རིགས་དང་ནི། རྐང་པ་གཉིས་ཀྱི་
སྐབས་སུ། སྤྱི་དོན་དང་གཞུང་དོན་གཉིས། དང་པོ་ལ་རིགས་བརྗོད་ཀྱི་སྒྲ་དང་ཚོགས་
བརྗོད་ཀྱི་སྒྲའི་མཚན་ཉིད། མུ་བཞི་དཔྱད་པ་དང་གཉིས། དང་པོ་ནི། ཚིག་རང་གིས་
དངོས་སུ་ཟིན་པར་བསྟན་པའི་བརྗོད་བྱའི་གཙོ་བོ་དེའི་བྱེ་བྲག་དུ་མ་གྲུབ་པའི་མཉན་བྱར་
དམིགས་པ་རིགས་བརྗོད་ཀྱི་སྒྲའི་མཚན་ཉིད། ཚིག་རང་གིས་དངོས་སུ་ཟིན་པར་བསྟན་
པའི་བརྗོད་བྱའི་གཙོ་བོ་དེ་དང་རགས་པ་ལ་གཞི་མཐུན་སྲིད་པའི་མཉན་བྱར་དམིགས་
པ་ཚོགས་བརྗོད་ཀྱི་སྒྲའི་མཚན་ཉིད། ་གཉིས་པ་ནི། ཤེས་བྱ་ཞེས་བརྗོད་པའི་སྒྲ་ནི་
རིགས་བརྗོད་ཀྱི་སྒྲ་ཁོ་ན།ཀ་བུམ་གཉིས་ཀ་ཞེས་བརྗོད་པའི་སྒྲ་ནི་ཚོགས་བརྗོད་ཀྱི་སྒྲ་
ཁོ་ན། བུམ་པ་ཞེས་བརྗོད་པའི་སྒྲ་ནི་དེ་གཉིས་ཀ རང་སྤྱི་གཉིས་ཞེས་བརྗོད་པའི་སྒྲ་
ནི་དེ་གཉིས་ཀ་མ་ཡིན་པའི་མུ་ཡིན་ནོ། གཞི་གཅིག་ལ་ལྟོས་ཏེ་རིགས་བརྗོད་ཀྱི་སྒྲ་དང་
ཚོགས་བརྗོད་ཀྱི་སྒྲ་འགལ་ཏེ། གཞི་དེ་ལ་ལྟོས་ཏེ་རིགས་བརྗོད་ཀྱི་སྒྲ་ནི་ཡིན་ན། གཞི་
དེ་ལ་དངོས་སུ་འཇུག་པས་ཁྱབ། གཞི་དེ་ལ་ལྟོས་ཏེ་ཚོགས་བརྗོད་ཀྱི་སྒྲ་ཡིན་ན། གཞི་
དེ་ལ་དངོས་སུ་མི་འཇུག་པས་ཁྱབ་པའི་ཕྱིར། གཉིས་པ་གཞུང་དོན་ནི།ཐ་དད་པ།
མེད་ལ་ཐ་དད་དོན་མེད་ན། ཞེས་པའི་སྐབས་སུ། ཁོ་ན་རེ། སྒྲ་བློ་ཐ་དད་དུ་འཇུག་པའི་
གཞི་ཡིན་ན་རྫས་ཐ་དད་ཡིན་པས་ཁྱབ་སྟེ། བརྗོད་བྱ་རྫས་གཞན་མེད་པའི་སྒྲ་ཐ་དད་
ཡིན་ན་སྒྲ་དགོས་མེད་རྣམ་གྲངས་པ་ཡིན་དགོས་པའི་ཕྱིར་ཟེར་ན། དེ་འགོག་པ་ལ།
193

དངོས་པོ་བརྗོད་པའི་སྒྲ་རྣམས་ཀྱི་རྐང་པ་བཞི་གསུངས། དེའི་གྲུབ་དོན་འཆད་པ་ལ་
གཞུང་འདི་བྱུང་། ངག་དོན་རིམ་བཞིན། བུམ་པའི་གྲངས་ཞེས་པའི་དྲུག་སྒྲ་སྦྱར་བ་
ཆོས་ཅན། དགོས་པ་ཡོད་དེ། བུམ་པའི་གྲངས་དེ། བུམ་པའི་ཁྱད་ཆོས་གཞན་ལས་
ཁྱད་པར་དུ་བྱས་ནས་གོ་བའི་དགོས་པ་ཡོད་པའི་ཕྱིར། དེ་ཙམ་ཤེས་པར་འདོད་པ་ལ།
རྐང་པ་བཞིའི་ངག་དོན་ནི། སོར་མོའི་ལྡན་པ་ཞེས་བརྗོད་པ་ཆོས་ཅན། དགོས་པ་
ཡོད་དེ། སོར་མོའི་ལྡན་པ་དེ་ཙམ་ཤེས་པར་འདོད་པའི་གང་ཟག་གིས་དེ་ཉིད་གོ་བའི་
དགོས་པ་ཡོད་པའི་ཕྱིར།གཞུང་དེ་གཉིས་ཀྱིས་ཆོས་བརྗོད་ཀྱི་སྒྲ་དངོས་སུ་བསྟན་
ནས།ཆོས་ཅན་བརྗོད་པའི་སྒྲ་སྟོན་པ་ལ། དོན་གཅིག་བརྗོད་ཀྱང་ཐམས་ཅད་ནི།རྐང་པ་
བཞི་ལ། སོར་མོ་ལྡན་འགྱུར་ཞེས་པའི་སྒྲ་ཆོས་ཅན། ཆོས་ཅན་བརྗོད་པའི་སྒྲ་ཡིན་ཏེ།
རང་གི་བརྗོད་བྱ་ཁྱད་པར་གཞན་མི་སྤོང་པའི་ཚུལ་གྱིས་གོ་བར་བྱེད་པའི་མཉན་བྱ་ཡིན་
པའི་ཕྱིར། འདིར་སྒྲའི་རྣམ་དབྱེ་བརྒྱད་ངོས་བཟུང་ན། སྒྲའི་རྣམ་དབྱེ་བརྒྱད་ནི། ངོ་བོ་
སྟོན་པའི་སྒྲ། བྱ་བའི་སྒྲ།བྱེད་པའི་སྒྲ།གང་ཕྱིར་གྱི་སྒྲ།འབྱུང་ཁུངས་ཀྱི་སྒྲ།འབྲེལ་པའི་
སྒྲ། གནས་གཞིའི་སྒྲ། འབོད་པའི་སྒྲ་དང་བརྒྱད་པོ་འདི་ཡིན་ལ། དང་པོ་ནི། སོར་མོ་
ལྡན་པ་ཞེས་པའམ། ཤིང་ཞེས་པའི་སྒྲ་ལྟ་བུ། གཉིས་པ་ནི། ཤིང་ལ་རླུང་གིས་བསྐྱོད་
ཅེས་པའི་སྒྲ་ལྟ་བུ། གསུམ་པ་ནི། ཤིང་གི་ཁང་པ་ཕུབ་ཅེས་པའི་སྒྲ་ལྟ་བུ། བཞི་པ་ནི་
ཤིང་གི་ཕྱིར་དུ་ལས་ལ་ཞུགས་ཞེས་པའི་སྒྲ་ལྟ་བུ། ལྟ་པ་ནི། ཤིང་ལས་མེ་ཏོག་སྐྱེས་
ཞེས་པའི་སྒྲ་ལྟ་བུ། དྲུག་པ་ནི། ཤིང་གི་ཡལ་ག་འཐོག་ཅེས་པའི་སྒྲ་ལྟ་བུ། བདུན་པ་ནི།
ཤིང་ལ་བྱ་ཚང་བཅས་ཞེས་པའི་སྒྲ་ལྟ་བུ། བརྒྱད་པ་ནི། ཀྱེ་ཤིང་མཛེས་ཞེས་པའི་སྒྲ་ལྟ་
བུའོ། འདི་བརྒྱད་ཀྱི་དང་པོ་ནི་ཆོས་ཅན་བརྗོད་པའི་སྒྲ་དང༌། ཕྱི་མ་བདུན་ཆོས་བརྗོད་
ཀྱི་སྒྲ་ཡིན་ནོ། སྤྱི་དོན་རྒྱས་པར། ཁྱད་པར་གཞན་ནི་སྤོང་བ་དང་ཞེས་པའི་སྐབས་སུ་
བཤད་པ་འདིར་ལེན་པ་དང་། འདིར་བཤད་པ་འདི་ཡང་དེར་ལེན་པར་གྱིས། སྐབས་སུ་
་194~

བབ་པའི་གཞུང་ཁོ་རང་གི་ངག་དོན་ནི། རིགས་བརྗོད་ཀྱི་སྒྲས་རིགས་དོན་གཞན་དང་།
ཚོགས་བརྗོད་ཀྱི་སྒྲས་ཡན་ལག་ཅན་རྫས་གཞན་བརྗོད་དགོས་པ་མིན་ཏེ། རིགས་བརྗོད་
ཀྱི་སྒྲས་རིགས་ཅན་བརྗོད་བྱར་མི་སྤོང་། ཚོགས་བརྗོད་ཀྱི་སྒྲས་ཚོགས་པ་ཅན་བརྗོད་
བྱར་སྤོང་བ་དེ་གཉིས་ཀྱི་ཁྱད་པར་ཡིན་པའི་ཕྱིར། འདོད་གཟུགས་སུ་སྐྱེས་མ་ཐག་པའི་
ལུས་ཀྱི་ཉེར་ལེན་གང་ཞེ་ན། དེ་འཆད་པ་ལ། ཚེ་འདི་ཉིད་ཀྱི་སྐྱེ་མཆེད་ལྔ། རྐང་པ་
གཉིས་གསུངས་ཏེ། རྒྱན་ལས། ལུས་གཞན་སྐྱེ་བ་ལ་ནི་ཚེ་འདིའི་སྐྱེ་མཆེད་ལྔ་རྒྱུ་ཡིན་
ནོ། གཟུགས་མེད་པའི་ཁམས་ནས་འཆི་འཕོ་བ་རྣམས་ཀྱི་ནི་ལུས་སྐྱེས་པ་དང་དེ་ཉིད་
འདུ་བྱེད་པ་ཉིད་ཀྱི་རྒྱུ་ཡིན་ནོ། ཞེས་གསུངས། ངག་དོན་ནི། ཚེ་འདིའི་དབང་པོ་
གཟུགས་ཅན་སྐད་ཅིག་ཕྱི་མ་རྣམས་ཆོས་ཅན། ཚེ་ཕྱི་མའི་ལུས་ཀྱི་ཉེར་ལེན་ཡིན་ཏེ།
དེའི་ངོ་བོ་དང་ཁྱད་པར་གཉིས་ཀྱི་ནང་ནས་ངོ་བོའི་ལག་རྗེས་གཙོ་བོར་འཇོག་བྱེད་ཡིན་
པའི་ཕྱིར། སྐབས་འདིར་སྤྱི་དོན་ནི། འབྲས་བུ་དེའི་ངོ་བོ་དང་ཁྱད་པར་གཉིས་ཀྱི་ནང་
ནས་ངོ་བོའི་ལག་རྗེས་གཙོ་བོར་འཇོག་བྱེད། འབྲས་བུ་དེའི་ཉེར་ལེན་གྱི་མཚན་ཉིད།
དབྱེ་ན། དངོས་ཀྱི་ཉེར་ལེན་དང་། བརྒྱུད་པའི་ཉེར་ལེན་གཉིས། ས་བོན་སྐད་ཅིག་མ་
དང་པོ་མྱུ་གུའི་བརྒྱུད་པའི་ཉེར་ལེན་དང་། དེ་སྐད་ཅིག་མ་ཐ་མ་མྱུ་གུའི་དངོས་ཀྱི་ཉེར་
ལེན་ཡིན་ནོ། འབྲས་བུ་དེའི་ངོ་བོ་དང་ཁྱད་པར་གཉིས་ཀྱི་ནང་ནས་ཁྱད་པར་གྱི་འལག་
རྗེས་གཙོ་བོར་འཇོག་བྱེད། འབྲས་བུ་དེའི་ལྷན་ཅིག་བྱེད་རྐྱེན་གྱི་མཚན་ཉིད།དབྱེ་ན།
བརྒྱུད་པའི་ལྷན་ཅིག་བྱེད་རྐྱེན་དང་།:དངོས་ཀྱི་ལྷན་ཅིག་བྱེད་རྐྱེན་གཉིས། ཆུ་ལུད་
དྲོད་གཤེར་སྐད་ཅིག་མ་དང་པོ་མྱུ་གུའི་བརྒྱུད་པའི་ལྷན་ཅིག་བྱེད་རྐྱེན་དང་། ཆུ་ལུད་
དྲོད་གཤེར་སྐད་ཅིག་མ་ཐ་མ་མྱུ་གུའི་དངོས་ཀྱི་ལྷན་ཅིག་བྱེད་རྐྱེན་ཡིན་ནོ།གཟུགས་
མེད་ཁམས་པའི་རྒྱུད་ཀྱི་གཟུགས་ཀྱི་ས་བོན་གཟུགས་ཀྱི་བག་ཆགས་རྣམས་གཟུགས་
མེད་ཁམས་ནས་ཁམས་གཞན་དུ་སྐྱེས་མ་ཐག་པའི་གཟུགས་ཀྱི་དངོས་ཀྱི་ཉེར་ལེན་ཡིན་
195~

ཏེ། ཉི་མ་སྦས་པས། གཟུགས་མེད་ཁམས་ནས་ཤི་འཕོས་པའི་ལུས་ཅན་རྣམས་ཀྱི་
ལུས་སྐྱེ་བ་ལ་ཡང་དེ་ཉིད་ཀྱི་ལུས་སྐྱེ་མཆེད་ལྔས་འདུས་བྱས་པའི་བག་ཆགས་རྒྱུར་
འགྱུར་རོ། ཞེས་དང་། ཡ་མ་ཤྲིས། གཟུགས་མེད་ཁམས་ནས་འཆི་འཕོ་བ་ཇི་ལྟར་ལུས་
སྐྱེ་ཞེ་ན་གཟུགས་མེད་དུ་འཇུག་ཁ་མའི་སྐྱེ་མཆེད་རྒྱུ་ཡིན་ཏེ། དེས་འཕངས་པའི་བག་
ཆགས་ཀྱིས་བསྐྱེད་པའི་ཕྱིར་རོ། ཞེས་གསུངས་པའི་ཕྱིར། ༈།ཡང་ན་སྐྱོབ། རྐང་པ་
ཕྱེད་དང་གཉིས་ཀྱི་སྐབས་སུ། སྤྱི་དོན་དང་གཞུང་དོན་གཉིས།:དང་པོ་ལ། བདེན་པ་
བཞིའི་གྲངས་ངེས་པ། གོ་རིམ་ངེས་པ། མཚན་གཞིའི་དབྱེ་བ། མཚན་ཉིད། མཚན་
གཞིའི་སྟེང་དུ་མཚན་ཉིད་ངེས་བྱེད། ལོག་རྟོག་བཅུ་དྲུག་ངོས་བཟུང་བ། དེ་དང་འགལ་
བ་བདེན་པའི་རྣམ་པ་བཤད་པ་དང་བདུན། དང་པོ་ནི།ཐར་པ་ཙམ་དོན་གཉེར་གྱི་གང་
ཟག་རྣམས་ཀྱིས་གཏན་ལ་དབབ་བྱའི་གཙོ་བོ་ནི་འཕགས་པའི་བདེན་པ་བཞིར་གྲངས་
ངེས་ཏེ། དེའི་བླང་བྱའི་གཙོ་བོ་ལ་འགོག་བདེན་དང་། ལམ་བདེན་གཉིས། དོར་བྱའི་
གཙོ་བོ་ལ་སྡུག་བདེན་དང་། ཀུན་འབྱུང་བདེན་པ་གཉིས་སུ་གྲངས་ངེས་པའི་ཕྱིར། གཉིས་
པ་ནི། བདེན་པ་བཞིའི་གོ་རིམ་འདི་ལྟར་སྟོན་པའི་རྒྱུ་མཚན་ཡོད་དེ། གྲོལ་བ་དོན་དུ་
གཉེར་བ་རྣམས་ཀྱིས་འཁོར་བའི་ཉེས་དམིགས་བསམ་པ་ན་དང་པོར་ཁམས་གསུམ་གྱི་
འཁོར་བ་སྡུག་བསྔལ་གྱི་རང་བཞིན་དུ་ཤེས་པ་འབྱུང༌།དེའི་རྗེས་སུ་ཀུན་འབྱུང་ལ་སྤོང་
འདོད་འབྱུང་།དེའི་རྗེས་སུ་སྡུག་ཀུན་སྤངས་པའི་འགོག་བདེན་ལ་ཐོབ་འདོད་འབྱུང་།
དེའི་རྗེས་སུ་ལམ་བདེན་རྒྱུད་ལ་བསྟེན་འདོད་འབྱུང་བའི་ཕྱིར། དཔེར་ན།དང་པོར་ནད་
ཤེས་པར་འདོད་པ། དེ་རྗེས་ནད་ཀྱི་རྒྱུ་སྤོང་བར་འདོད་པ། དེ་རྗེས་ནད་ལས་གྲོལ་བར་
འདོད་པ། དེ་རྗེས་སྨན་བསྟེན་འདོད་འབྱུང་བ་ལྟར་རོ། དེ་སྐད་དུའང་རྒྱུད་བླ་མ་ལས།
ནད་ནི་ཤེས་བྱ་ནད་ཀྱི་རྒྱུ་ནི་སྤང་བྱ་ལ། །བདེ་གནས་ཐོབ་བྱ་སྨན་ནི་བསྟེན་པར་བྱ་བ་
ལྟར།།སྡུག་བསྔལ་རྒྱུ་དང་དེ་འགོག་པ་དང་དེ་བཞིན་ལམ། །ཤེས་བྱ་སྤང་བྱ་རེག་པར་
196~

བྱ་ཞིང་བསྟེན་པར་བྱ། ཞེས་གསུངས་པའི་ཕྱིར། ལམ་རིམ་ལས་ཀྱང་། སྡུག་བདེན་
ཉེས་དམིགས་བསམ་ལ་མ་འབད་ན། །ཐར་པ་དོན་གཉེར་ཇི་བཞིན་མི་སྐྱེ་ཞིང་། །ཀུན་
འབྱུང་འཁོར་བའི་འཇུག་རིམ་མ་བསམ་ན། །འཁོར་བའི་རྩ་བ་གཅོད་ཚུལ་མི་ཤེས་
པས། །སྲིད་ལས་ངེས་འབྱུང་སྐྱོ་ཤས་བསྟེན་པ་དང༌། །འཁོར་བར་གང་གིས་བཅིངས་
པའང་ཤེས་པ་གཅེས། །ཞེས་གསུངས་སོ། གྲོལ་བ་དོན་གཉེར་རྣམས་ཀྱིས་འཁོར་བའི་
ཉེས་དམིགས་སེམས་པ་ལ་གཙོ་བོར་འབད་རིགས་ཏེ། དེ་ལྟར་བྱས་ན་ཤིང་བཟོ་མཁས་
པའི་འཕྲུལ་འདེགས་བཞིན་དུ་སྐྱེས་བུ་གསུམ་གྱི་ལམ་གྱི་ལུས་རང་སྟོབས་ཀྱིས་འདྲེན་
པར་ནུས་པའི་ཕྱིར་ཏེ། རང་ཉིད་འཁོར་བར་འཁྱམ་ཚུལ་བསམ་པ་ལས་སྐྱེས་བུ་ཆུང་
འབྲིང་གི་ལམ་རང་སྟོབས་ཀྱིས་འདྲེན་ནུས། སེམས་ཅན་རྣམས་འཁོར་བར་འཁྱམ་ཚུལ་
བསམས་པ་ན་སྙིང་རྗེའི་དབང་གིས་སྐྱེས་བུ་ཆེན་པོའི་ལམ་རང་སྟོབས་ཀྱིས་འདྲེན་ནུས་
པའི་ཕྱིར་ཏེ། སྤྱོད་འཇུག་ལས། སྡུག་བསྔལ་མེད་པར་ངེས་འབྱུང་མེད། ཅེས་དང་།
གཞན་ཡང་སྡུག་བསྔལ་ཡོན་ཏན་ནི།།སྐྱོ་བས་དྲེགས་པ་སེལ་བར་བྱེད། །འཁོར་བ་པ་
ལ་སྙིང་རྗེ་སྐྱེ། སྡིག་ལ་འཛེམས་ཤིང་དགེ་ལ་དགའ། ཞེས་གསུངས་པའི་ཕྱིར། འདི་ཡི་
དོན་ཡང་གྲོལ་བ་དོན་གཉེར་གྱིས་འཁོར་བའི་ཉེས་དམིགས་བསམ་པ་ཆོས་ཅན། དགོས་
པ་ཡོད་དེ། འཁོར་བ་ལ་ངེས་འབྱུང་སྐྱེད་པ། ང་རྒྱལ་དང་དྲེགས་པ་སེལ་བ། སྡུག་
ང་
འབས་༨ རང་སྡུག་བསྔལ་གྱིས་
མནར་བའི་ཉམས་ལ་དཔགས་ནས་གཞན་སྡུག་བསྔལ་གྱིས་མནར་བ་ལ་དེ་དང་འབྲལ་
འདོད་ཀྱི་སྙིང་རྗེ་སྐྱེ་བ། རང་གཞན་སྡུག་བསྔལ་ལས་གྲོལ་བའི་ཕྱིར་དགེ་བ་སྒྲུབ་པ་ལ་
མངོན་པར་དགའ་བ། སྡུག་བསྔལ་ལས་སྐྱོབ་པའི་སྐྱབས་དཀོན་མཆོག་ཉག་གཅིག་ཏུ་
མཐོང་སྟེ་སྐྱབས་ལ་བློ་ལྟོས་ཤིན་ཏུ་བརྟན་པ་ལ་སོགས་པའི་ཕན་ཡོན་ཁྱད་པར་ཅན་དང་
ལྡན་པའི་ཕྱིར། འཁོར་བའི་ཉེས་དམིགས་སེམས་པ་དང་། དལ་འབྱོར་དོན་ཆེ་སེམས་
~197~

པ་གཉིས་གང་བྱས་ཀྱང་སྐྱེས་བུ་གསུམ་གྱི་ལམ་རང་སྟོབས་ཀྱིས་འདྲེན་པར་ནུས་
པས། ཤིང་བཟོ་མཁས་པའི་འཕྲུལ་འདེགས་བཞིན་དུ་དམིགས་པ་གཅིག་ལ་མཉམ་པར་
གཞག་ན་སྐྱེས་བུ་གསུམ་གྱི་ལམ་རང་སྟོབས་ཀྱིས་འདྲེན་པར་ནུས་པ་དེ་གང་ཞེ་ན། འདི་
ཡིན་ནོ་ཞེས་ལན་གདབ་པར་བྱའོ། གསུམ་པ་ལ། སྡུག་བདེན་ལ་དབྱེ་ན། སྐྱེ་བའི་སྡུག་
བསྔལ། རྒ་བའི་སྡུག་བསྔལ། ན་བའི་སྡུག་བསྔལ།འཆི་བའི་སྡུག་བསྔལ། མི་སྡུག་པ་
དང་ཕྲད་པའི་སྡུག་བསྔལ། སྡུག་པ་དང་བྲལ་བའི་སྡུག་བསྔལ།:འདོད་པ་བཙལ་ཏེ་མ་
རྙེད་པའི་སྡུག་བསྔལ། རེ་བ་འབྲས་བུ་མེད་པའི་སྡུག་བསྔལ། ཡང་སྡུག་བསྔལ་གྱི་སྡུག་
བསྔལ། འགྱུར་བའི་སྡུག་བསྔལ། ཁྱབ་པ་འདུ་བྱེད་ཀྱི་སྡུག་བསྔལ་རྣམས་ཆུའི་གཉེར་
མ་བཞིན་དུ་འབྱུང་ལ། མདོར་ན་མ་དག་པའི་སྣོད་བཅུད་ཀྱི་འཇིག་རྟེན་མཐའ་དག་སྡུག་
བསྔལ་གྱི་བདེན་པའོ། ཀུན་འབྱུང་བདེན་པ་ལ་དབྱེ་ན། ཉོན་མོངས་པའི་ཀུན་འབྱུང་
བདེན་པ་དང་། ལས་ཀྱི་ཀུན་འབྱུང་བདེན་པ་གཉིས་ཡོད། འགོག་བདེན་ལ་དབྱེ་ན།
སློབ་པའི་རྒྱུད་ཀྱི་འགོག་བདེན་དང༌། མི་སློབ་པའི་རྒྱུད་ཀྱི་འགོག་བདེན་གཉིས་ཡོད།
ལམ་བདེན་ལ་དབྱེ་ན། མཐོང་ལམ་སྒོམ་ལམ་མི་སློབ་ལམ་གསུམ་ཡོད་དོ། བཞི་པ་ནི།
ལས་ཉོན་གྱིས་འཕངས་པའི་ཟག་བཅས་སུ་དམིགས་པ་སྡུག་བདེན་གྱི་མཚན་ཉིད། ལས་
ཉོན་གང་རུང་གིས་བསྡུས་པའི་ཟག་པ་དང་བཅས་པར་དམིགས་པ། ཀུན་འབྱུང་བདེན་
པའི་མཚན་ཉིད། འདས་ལམ་གྱི་སྟོབས་ཀྱིས་ཐོབ་པའི་བྲལ་བ་འགོག་བདེན་གྱི་མཚན་
ཉིད། འགོག་བདེན་ཐོབ་བྱེད་ཀྱི་ཐབས་སུ་གྱུར་པའི་འཕགས་རྒྱུད་ཀྱི་མཁྱེན་པ་ལམ་
བདེན་གྱི་མཚན་ཉིད།ལྔ་པ་ནི།ཉེར་ལེན་གྱི་ཕུང་པོ་ཆོས་ཅན། མི་རྟག་སྟེ། རྒྱུན་དང་
སྐད་ཅིག་གིས་འཇིག་པའི་ཕྱིར། སྡུག་བསྔལ་བའི་རྣམ་པ་ཡིན་ཏེ། ལས་ཉོན་གྱི་གཞན་
དབང་དུ་གྱུར་པའི་ཕྱིར། རྟག་གཅིག་རང་དབང་ཅན་གྱི་གང་ཟག་གི་བདག་གིས་སྟོང་
སྟེ། མི་རྟག་དུ་མའི་གཞན་དབང་ཅན་ཡིན་པའི་ཕྱིར། རང་གི་ངོ་བོར་གྱུར་པའི་གང་ཟག་
~198~

གི་བདག་གིས་སྟོང་སྟེ། དེ་ལྟ་བུ་ཚད་མས་མ་དམིགས་པའི་ཕྱིར། སྲེད་པ་ཆོས་ཅན།
རྒྱུའི་རྣམ་པ་ཡིན་ཏེ།: སྡུག་བདེན་སྐྱེད་བྱེད་ཡིན་པའི་ཕྱིར། ཀུན་འབྱུང་བའི་རྣམ་པ་
ཡིན་ཏེ། སྡུག་བསྔལ་གྱི་རྫས་རིགས་ཀུན་འབྱུང་བར་བྱེད་པའི་ཕྱིར། རབ་སྐྱེའི་རྣམ་པ་
ཡིན་ཏེ། སྡུག་བསྔལ་དྲག་ཏུ་རབ་ཏུ་སྐྱེད་བྱེད་ཡིན་པའི་ཕྱིར།རྐྱེན་གྱི་རྣམ་པ་ཡིན་ཏེ།
སྡུག་བསྔལ་གྱི་ལྷན་ཅིག་བྱེད་རྐྱེན་ཡིན་པའི་ཕྱིར། ཉོན་སྒྲིབ་སྤངས་པའི་བྲལ་བ་ཆོས་
ཅན། འགོག་པའི་རྣམ་པ་ཡིན་ཏེ། ཉོན་མོངས་སྤངས་པའི་བྲལ་བ་ཡིན་པའི་ཕྱིར། ཞི་
བའི་རྣམ་པ་ཡིན་ཏེ། སྡུག་བསྔལ་སྤངས་པའི་བྲལ་པ་ཡིན་པའི་ཕྱིར། གྱ་ནོམ་པའི་རྣམ་
པ་ཡིན་ཏེ། གཙང་བདེའི་ངོ་བོར་གྱུར་པའི་ཐར་པ་ཡིན་པའི་ཕྱིར། ངེས་འབྱུང་གི་རྣམ་པ་
ཡིན་ཏེ། སྤང་བྱའི་ས་བོན་ཟད་པར་སྤངས་པའི་བྲལ་བ་ཡིན་པའི་ཕྱིར། བདག་མེད་
མངོན་སུམ་དུ་རྟོགས་པའི་ཤེས་རབ་ཆོས་ཅན། ལམ་གྱི་རྣམ་པ་ཡིན་ཏེ། ཐར་པའི་གྲོང་
ཁྱེར་དུ་བགྲོད་པར་བྱེད་པའི་མཁྱེན་པ་ཡིན་པའི་ཕྱིར། རིག་པའི་རྣམ་པ་ཡིན་ཏེ།མ་
རིག་པ་ཉོན་མོངས་པའི་གཉེན་པོ་བྱེད་པའི་མཁྱེན་པ་ཡིན་པའི་ཕྱིར། སྒྲུབ་པའི་རྣམ་པ་
ཡིན་ཏེ།སེམས་ཀྱི་གནས་ལུགས་ཕྱིན་ཅི་མ་ལོག་པར་མངོན་སུམ་དུ་རྟོགས་པའི་མཁྱེན་
པ་ཡིན་པའི་ཕྱིར། ངེས་འབྱིན་གྱི་རྣམ་པ་ཡིན་ཏེ།སྤང་བྱའི་ས་བོན་ཟད་པར་སྤོང་ནུས་
པའི་མཁྱེན་པ་ཡིན་པའི་ཕྱིར། དྲུག་པ་ལ། ཉེར་ལེན་གྱི་ཕུང་པོ་གཙང་བ་དང་།བདེ་བ་
དང་རྟག་པ་དང་། གང་ཟག་གི་བདག་ཏུ་འཛིན་པ་སྟེ་སྡུག་བདེན་ལ་ལོག་ཞུགས་བཞི།
སྡུག་བསྔལ་རྒྱུ་མེད་དུ་འཛིན་པ་དང་། རྒྱུ་གཅིག་ཁོ་ནས་བྱས་པར་འཛིན་པ་དང་། དབང་
ཕྱུག་སོགས་གཞན་གྱི་བློ་སྔོན་དུ་བཏང་ནས་བྱས་པར་འཛིན་པ་དང་། རང་བཞིན་རྟག་
ལ་གནས་སྐབས་འགྱུར་བར་འཛིན་པ་སྟེ་ཀུན་འབྱུང་བདེན་པ་ལ་ལོག་ཞུགས་བཞི། ཐར་
པ་ཡེ་མེད་དུ་འཛིན་པ་དང་། ཟག་བཅས་ཀྱི་ཁྱད་པར་འགའ་ཞིག་ཐར་པར་འཛིན་པ་
དང་། སྡུག་བསྔལ་གྱི་ཁྱད་པར་འགའ་ཞིག་ཐར་པར་འཛིན་པ་དང་། སྡུག་བསྔལ་ཟད་པ་
199~

ཡོད་ཀྱང་སླར་ལྡོག་པར་འཛིན་པ་སྟེ། འགོག་བདེན་ལ་ལོག་ཞུགས་བཞི། ཐར་ལམ་ཡེ་
མེད་དུ་འཛིན་པ་དང་།བདག་མེད་སྒོམ་པའི་ལམ་ཐར་ལམ་མིན་་པར་འཛིན་པ་དང་།བསམ་
གཏན་གྱི་ཁྱད་པར་འགའ་ཞིག་ཐར་ལམ་དུ་འཛིན་པ་དང་། སྡུག་བསྔལ་ལྡོག་རུང་གི་
ཆོས་ཅན་དུ་བྱེད་པའི་ལམ་མེད་པར་འཛིན་པ་སྟེ་ལམ་བདེན་ལ་ལོག་ཞུགས་བཞི་སྟེ་བཅུ་
དྲུག་ཏུ་ཡོད་དོ། བདུན་པ་ནི། ལོག་ཞུགས་དེ་དག་སྤོང་བའི་ཕྱིར་བདེན་པའི་རྣམ་པ་
བསྒོམ་ཞིང་། སྒོམ་ཚུལ་ནི་བཤད་མ་ཐག་པའི་མཚན་གཞིའི་སྟེང་དུ་མཚན་ཉིད་ངེས་
བྱེད་ལས་ཤེས་སོ།གཉིས་པ་གཞུང་དོན་ནི། ཡང་ན་སྐྱོབ། ཅེས་སོགས་ཀྱི་གཞུང་
གསུངས་པ་ཆོས་ཅན། དགོས་པ་ཡོད་དེ།་མཆོད་བརྗོད་ཀྱི་དོན་ལུགས་འབྱུང་གི་སྒོ་
ནས་བཤད་པ་ལས་ཡང་ན་ལུགས་ལྡོག་གི་སྒོ་ནས་བཤད་པའི་དགོས་པ་ཡོད་པའི་ཕྱིར།
ཇི་ལྟར་ཞེ་ན། སྐྱོབ་པ་དང་པོར་བཤད་པའི་ཚུལ་གྱིས་འཆད་དོ། ཁོ་ན་རེ། ལུས་གདུང་
བར་བྱེད་པའི་དཀའ་ཐུབ་ཀྱིས་ཉོན་མོངས་སྤོང་མི་ནུས་ན། བྱམས་སོགས་སྒོམ་པ་དང་།
གཟུངས་སྔགས་བཟླས་པ་སོགས་ལས་སྒྲིབ་པ་འདག་པར་བཤད་པ་དང་འགལ་ལ། སྲེད་
པ་བཅོམ་ན་ལས་མཐའ་དག་ཀྱང་ཟད་པར་འགྱུར་བས། ལས་ཀྱི་གཉེན་པོ་དོན་མེད་
པར་འགྱུར་རོ་ཞེ་ན།དེའི་ལན་བསྟན་པའི་སྒོ་ནས་སྤང་གཉེན་གྱི་རྣམ་གཞག་འཆད་པར་
བྱེད་པ་ལ། སྐྱེ་འདོད་ཉེས་པ་བཅོམ་པའི་ཕྱིར། རྐང་པ་བཞི་གསུངས་ཏེ། གང་ཟག་གི་
བདག་མེད་མངོན་སུམ་དུ་རྟོགས་པའི་ཤེས་རབ་ཆོས་ཅན།ལས་ཀྱིས་ཡང་སྲིད་ཕྱི་མ་
སྐྱེད་པའི་ནུས་པ་ལ་གནོད་པར་ནུས་ཏེ།སྲེད་པ་མ་ལུས་པར་སྤོང་ནུས་པའི་ཕྱིར། རྣམ་
སྨིན་གྲུབ་ཟིན་གྱི་གཉེན་པོ་མིན་ཏེ། དེ་སྤོང་མི་ནུས་པའི་ཕྱིར། གཞུང་སྔ་མས་མྱོང་བར་
མ་ངེས་པའི་ལས་སྤོང་ནུས་པ་དང་ཕྱི་མས་མྱོང་ངེས་ཀྱི་ལས་སྤོང་མི་ནུས་པ་ལ་འཆད་
པ་མི་འཐད་དེ། ཤིང་རྟ་ཆེན་པོ་དུ་མས་སྟོབས་བཞི་ཚང་བའི་བཤགས་པས་མྱོང་ངེས་
ཀྱི་ལས་ཀྱི་རྣམ་པར་སྨིན་པ་ཡང་འདག་པར་གསུངས་པའི་ཕྱིར་ཏེ། བཤེས་སྤྲིང་ལས།
~200~

གང་ཞིག་སྔོན་ཆད་བག་མེད་གྱུར་པ་ལས། །ཕྱིས་ནས་བག་དང་ལྡན་པར་གྱུར་དེ་ཡང་།
ཟླ་བ་སྤྲིན་བྲལ་ལྟ་བུར་རྣམ་མཛེས་ཏེ། །དགའ་བོ་སོར་འཕྲེང་མཐོང་ལྡན་བདེ་བྱེད་བཞིན།
ཞེས་སོགས་རྒྱ་ཆེར་གསུངས་སོ། སྐྱོབ་ལས་དེ་ཉིད་དང་བརྟན་དང་། ཞེས་སོགས་
མན་ཆད་ཀྱི་དོན་ནི་སྔར་གོང་དུ་བཤད་པ་ལས་ཤེས་པར་བྱའོ། སྟོན་པའི་བསྟན་པ་རིགས་
པས་ལེགས་པར་གྲུབ། །དཀོན་མཆོག་གསུམ་ལ་རྩེ་གཅིག་ཡིད་ཆེས་རྙེད། །དེ་དོན་
ཚུལ་བཞིན་སྒྲུབ་ལ་བརྩོན་ལྡན་པ། །སྐྱེས་བུ་གང་དེ་རྟོགས་ལྡན་ཡིན་ཞེས་བྱ། ཞེས་
གསུངས་སོ། སྟོང་ཉིད་རྟོགས་པའི་ལྟ་བས་མ་ཟིན་ན། །རབ་དཀར་དགེ་བའི་ལས་སུ་
རློམ་པ་ཡང༌། །དུག་དང་འདྲེས་པའི་ཁ་ཟས་ཇི་བཞིན་དུ། །སྡུག་བསྔལ་སྐྱེད་པའི་ངང་
ལས་མ་འདས་ན། །དཀའ་ཐུབ་སོགས་ལ་ཇི་ལྟར་འབད་བྱས་ཀྱང་། །ཤུགས་དྲག་སྡུག་
བསྔལ་སྐྱེད་པ་སྨོས་ཅི་དགོས། །དེའི་ཕྱིར་སྡུག་བསྔལ་མཐའ་དག་སྤངས་པའི་ཕྱིར། །
མཁས་པས་སྟོང་ཉིད་སྒོམ་ལ་འབད་པར་བྱོས། ཚད་མ་གྲུབ་པའི་དཀའ་གནད་རགས་
རིམ་ལེགས་པར་བཤད་པའོ།། །།
~201 ~

~202~

༄༅། །ཚད་མའི་བསྟན་བཅོས་ཆེན་པོ་རིགས་པའི་
རྒྱན་གྱི་མུན་སེལ་ལས་མངོན་སུམ་ལེའུའི་
དཀའ་གནད་ལེགས་པར་བཤད་པ་
བཞུགས་སོ།།
༄༅།།གཞལ་བྱ་མངོན་གྱུར་ངེས་པའི་ཐབས་མངོན་སུམ་གྱི་ལེའུ་འཆད་པ་ལ།
མཚམས་སྦྱོར་བའི་སྒོ་ནས་སྤྱིར་བསྟན་པ་དང༌། གཞུང་སོ་སོའི་དོན་བཤད་པ་གཉིས།
དང་པོ་ནི། ཚད་མ་གྲུབ་པའི་ལེའུར་བཤད་ཟིན་པའི་ཚད་མ་སྤྱི་དང་མངོན་རྗེས་སོ་སོའི་
མཚན་ཉིད་རྣམ་དག་ཏུ་རྟོགས་པའི་ཕྱིར་དུ། ལོག་པར་རྟོག་པ་བཞི་བསལ་བའི་སྒོ་ནས་
མངོན་སུམ་གྱི་ལེའུ་འཆད་པར་བྱེད་དེ།ལེའུ་འདིའི་སྔ་འགྲེལ་དུ་ལྷས།སློབ་དཔོན་གྱི་
ཚད་མའི་མཚན་ཉིད་ཀྱི་བསྟན་བཅོས་འཆད་པའི་རྒྱུ་རྗེས་སུ་དཔག་པ་སྔར་རྣམ་པར་
བཞག་པ་དང་། སློབ་དཔོན་གྱིས་གསུངས་པའི་བསྟན་བཅོས་ཀྱི་དང་པོར་ཕྱག་འཚལ་
བའི་ཚིགས་སུ་བཅད་པ་ཕྱེད་འོག་མ་རྟོགས་སླ་བའི་ཕྱིར་དུ་ཕྱེད་གོང་མ་ཉིད་ཀྱི་བཤད་
པ་ཡོངས་ངས་སུ་རྫོགས་པར་མཛད་ནས། ད་ནི་ཚད་མའི་མཚན་ཉིད་ཀྱི་བཤད་པ་མཛད་
པའི་ཕྱིར། གཞལ་བྱ་གཉིས་ཕྱིར་ཞེས་བྱ་བ་ལ་སོགས་པ་བརྩམས་པ་ཡིན་ནོ། །ཞེས་
དང་། རྒྱན་ལས། དེ་ལྟར་སྤྱིའི་མཚན་ཉིད་བརྗོད་ནས། ཁྱད་པར་གྱི་མཚན་ཉིད་བརྗོད་
པ་ཞེས་དང་།ཉི་མས་ཀྱང་། དེ་ལྟར་ཚད་མའི་མཚན་ཉིད་ཐུན་མོང་བ་བཤད་ནས་ད་ནི་
དེའི་དབྱེ་བ་བསྟན་པའི་ཕྱིར། མངོན་སུམ་དང་ནི་རྗེས་སུ་དཔག །ཚད་མ་གཉིས་ཏེ་འདྲ་
བ་ཉིད། ཅེས་སོགས་རྒྱ་ཆེར་གསུངས་པའི་ཕྱིར་རོ།།དེ་ཡང་ཆོས་དུའི་སྒོ་ནས་འཆད་
ཅེ་ན། རྣམ་བཅད་ལ་ཚད་མའི་གྲངས་དང་།གཞལ་བྱའི་གྲངས་ངེས་དང་།མངོན་སུམ་
203

གྱི་ངོ་བོ་དང་། ཚད་མའི་འབྲས་བུ་ལ་ལོག་པར་རྟོག་པ་བཞི་བསལ་བའི་སྒོ་ནས་འཆད་
ཅིང༌། ཡོངས་གཅོད་ལ་གྲངས་སོགས་ཆོས་བཞི་པོ་དེ་བསྟན་པའི་སྒོ་ནས་འཆད་དེ།
ཆོས་མཆོག་གིས། ལོག་པར་རྟོག་པ་བཞི་བསལ་ནས་དེ་ཁོ་ན་ཉིད་བརྗོད་པ་ནི་བསྟན་
པའོ། །ལོག་པར་རྟོག་པ་རྣམས་ཀྱང་ཡང་དག་པའི་ཤེས་པའི་གྲངས་དང་། མཚན་ཉིད་
དང་། སྤྱོད་ཡུལ་དང་། འབྲས་བུ་ལའོ། དེ་ལ་རེ་ཞིག་གྲངས་ལ་ལོག་པར་རྟོག་པ་བསལ་
བའི་ཕྱིར། དེ་ནི་རྣམ་པ་གཉིས་ཡིན་ཏེ། ཞེས་བྱ་བའོ། ཞེས་དང་། ལྷས། ཚད་མ་དང་
དེའི་མཚན་ཉིད་ཀྱི་བསྟན་བཅོས་དག་ལ་ལོག་པར་རྟོག་པ་རྣམ་པ་བཞིའོ།འདི་ལྟ་སྟེ།
གྲངས་ལ་ལོག་པར་རྟོག་པ་དང་མཚན་ཉིད་ལ་ལོག་པར་རྟོག་པ་དང་། སྤྱོད་ཡུལ་ལ་ལོག་
པར་རྟོག་པ་དང་། འབྲས་བུ་ལ་ལོག་པར་རྟོག་པའོ། དེ་ལ་རེ་ཞིག་གྲངས་ལ་ལོག་པར་
རྟོག་པ་བསལ་བའི་ཕྱིར། གཞལ་བྱ་གཉིས་ཕྱིར་ཚད་མ་གཉིས་ཞེས་བྱ་བ་སྨོས་སོ།
ཞེས་གསུངས་སོ། གཉིས་པ་ལ། ་ཚད་མའི་གྲངས་ལ་ལོག་པར་རྟོག་པ་དགག་པ།
མངོན་སུམ་རང་གི་ངོ་བོ་ལ་ལོག་པར་རྟོག་པ་དགག་པ། མངོན་སུམ་ཚད་མའི་འབྲས་
བུ་ལ་ལོག་པར་རྟོག་པ་དགག་པ་དང་གསུམ། དང་པོ་ནི། གཞལ་བྱ་གཉིས་ཕྱིར་ཚད་མ་
གཉིས། ཞེས་སོགས་ཀྱིས་འཆད་ལ། འདིའི་སྐབས་སུ་སྤྱི་དོན་དང་གཞུང་དོན་གཉིས།
དང་པོ་ལ།· གཞན་གྱི་འདོད་པ་བརྗོད་པ་དང་། དེ་དགག་པ་གཉིས། དང་པོ་ནི། གྲངས་
ཅན་ན་རེ། ཚད་མ་ལ་མངོན་རྗེས་གཉིས་དང་སྒྲ་བྱུང་ཚད་མ་སྟེ་གསུམ་ཁོ་ནར་གྲངས་
ངེས་ཞེས་ཟེར་ཏེ། .ཚད་ཆེན་དུ་འདོད་པ་བརྗོད་པ་ན། གཞན་ནི་སྒྲ་ལས་བྱུང་བ་ཡི། །
ཤེས་པས་དོན་གྱི་སྒྲ་ལས་བྱུང༌། །ཡང་ན་ཡིད་ཆེས་ཚིག་ཡིན་ཟེར། །འདི་ནི་ལྐོག་ཏུ་
གྱུར་པ་ཡི །ཡུལ་ཅན་ཡིན་ཕྱིར་མངོན་སུམ་མིན།།རྗེས་དཔག་ཏུ་ཡང་མི་འཐད་དེ།།
དེ་ཡི་མཚན་ཉིད་བྲལ་ཕྱིར་རོ། ཞེས་གསུངས། རིག་པ་ཅན་པ་ན་རེ། ཚད་མ་ལ་གསུམ་
པོ་དེ་དང་དཔེ་ཉེར་འཇལ་གྱི་ཚད་མ་དང་བཞིར་གྲངས་ངེས་ཞེས་ཟེར་ཏེ། དེ་ཉིད་ལས།
~204~

གང་གིས་བ་མེན་ཅི་འདྲ་ཞེས། །གྲོང་པ་དག་གིས་དྲིས་པ་ན། །བ་ལང་ཅི་འདྲ་དེ་འདྲ་
ཞེས།འབྲོག་པས་སྨྲས་པ་ལྟ་བུའོ། ཉེ་བར་འཇལ་བ་གྲགས་ལྡན་པ། །དེ་ལ་སླར་ཡང་རི་
ཁྲོད་པས། ཞེས་གསུངས། རྒྱལ་དཔོག་པ་ན་རེ། བཞི་པོ་དེའི་སྟེང་དུ་དོན་གྱིས་གོ་བ་
དང་། དངོས་པོར་མེད་པའི་ཚད་མ་བསྣན་ནས་དྲུག་ཁོ་ནར་ངེས་ཞེས་ཟེར་ཏེ། དེ་ཉིད་
ལས། ཚད་མ་དྲུག་ཏུ་ཤེས་བྱ་སྟེ། །གང་དུ་དོན་གཞན་དུ་འགྱུར་མིན། །མ་མཐོང་བ་ལ
རྟོག་པ་གཞན།.།དེ་ནི་དོན་གྱིས་གོ་བར་བརྗོད། ཅེས་དང་། དངོས་པོར་མེད་པའི་ཚད་
མ་འཆད་པ་ལ། དངོས་པོ་གང་གི་ངོ་བོ་ལ། །ཚད་མ་ལྔ་པོ་མ་སྐྱེས་པའི། །དངོས་ཡོད་
རྟོགས་ཕྱིར་དེ་ལ་ནི། །དངོས་པོ་མེད་པའི་ཚད་མ་ཉིད། །མངོན་སུམ་ལ་སོགས་མི་སྐྱེད་
པའམ།།དངོས་པོར་མེད་པའི་ཚད་མར་འདོད། ཅེས་སོགས་འབྱུང་ངོ་། ཙ་ར་ཀ་པའམ་
སྨན་དཔྱད་པ་ན་རེ། དྲུག་པོ་དེའི་སྟེང་དུ་རིགས་པ་དང་། མི་དམིགས་པ་དང་། སྲིད་པ་
དང་། ཞེས་གྲགས་པ་དང་། སྙམ་སེམས་པའི་ཚད་མ་སྟེ་བཅུ་གཅིག་ཏུ་གྲངས་ངེས་ཟེར་
རོ། རྒྱང་འཕེན་ན་རེ། ཚད་མ་ལ་མངོན་སུམ་གཅིག་པུར་ངེས་ཏེ། རྗེས་དཔག་ཚད་མ་
མ་ཡིན་པའི་ཕྱིར་ཏེ། དེའི་རྟེན་དུ་གྱུར་པའི་རྟགས་ལ་ཡིད་བརྟན་དུ་མི་རུང་བའི་ཕྱིར། ཞེས་
ཟེར། སྤྱོད་ཡུལ་ལ་ལོག་པར་རྟོག་པ་ནི། རྒྱང་འཕེན་ན་རེ། གཞལ་བྱ་ལ་རང་མཚན་
གཅིག་པུར་ངེས་ཏེ། སྤྱི་མཚན་གཞལ་བྱ་མ་ཡིན་པའི་ཕྱིར། སྤྱི་མཚན་ཆོས་ཅན།
གཞལ་བྱ་མ་ཡིན་ཏེ། དངོས་པོར་མེད་པའི་ཕྱིར། ནམ་མཁའི་པདྨོ་བཞིན་ཞེས་ཟེར། མུ་
སྟེགས་ཁ་ཅིག །གཞལ་བྱ་ལ་རང་སྤྱི་གཉིས་སུ་གྲངས་མ་ངེས་ཏེ། གཉིས་ཡིན་གྱི་ཕུང་
གསུམ་ཡོད་པའི་ཕྱིར་ཏེ། ཨུཏྤལ་ལ་སྔོན་པོ་ལྟ་བུ་གཉིས་ཡིན་གྱི་ཕུང་གསུམ་ཡིན་པའི་
ཕྱིར་ཏེ།ཨུཏྤལ་རང་མཚན་དང་།སྔོན་པོ་སྤྱི་མཚན་ཡིན་པའི་ཕྱིར་ཞེས་ཟེར། མུ་སྟེགས་ཁ་
ཅིག སྐྲ་ཤད་ལྟ་བུ་གཉིས་མིན་གྱི་ཕུང་གསུམ་ཡིན་ཏེ། དེ་གཞལ་བྱ་གང་ཞིག །རང་
མཚན་ཡང་མ་ཡིན། སྤྱི་མཚན་ཡང་མ་ཡིན་པའི་ཕྱིར། དང་པོ་གྲུབ་སྟེ།རང་འཛིན་གྱི་
205-

བློ་ལ་སྣང་བའི་ཕྱིར། རང་མཚན་མ་ཡིན་ཏེ། དོན་བྱེད་མི་ནུས་པའི་ཕྱིར། སྤྱི་མཚན་མ་
ཡིན་ཏེ། རྟོག་མེད་ཀྱི་ཤེས་པ་ལ་གསལ་པར་སྣང༌། ཡུལ་དུས་ཐུན་མོང་དུ་རྗེས་འགྲོ་མི་
བྱེད་པའི་ཕྱིར་ཞེས་ཟེར། འགའ་ཞིག་ན་རེ།ཁ་དོག་མི་རྟག་པ་རང་སྤྱི་འདྲེས་པའི་གཞལ་
བྱ་ཕུང་གསུམ་ཡིན་ཏེ། ཁ་དོག་རང་མཚན་ཡིན་པས་རང་མཚན་དང་འདྲེས། མི་རྟག་
པ་སྤྱི་མཚན་ཡིན་པས་སྤྱི་མཚན་དང་འདྲེས་པའི་ཕྱིར། དཔེར་ན། ཁྲག་དང་འོ་མ་འདྲེས་པ་
བཞིན་ཞེས་ཟེར། རང་སྡེ་ཁ་ཅིག དོན་དམ་པར་དོན་བྱེད་ནུས་པའི་གཞལ་བྱ་ནི་ཡོད་
པ་མ་ཡིན་ཏེ། ཆོས་ཐམས་ཅད་མིང་ཙམ། ཚིག་ཙམ། བརྡ་ཙམ། ཐ་སྙད་ཙམ། རྣམ་
པར་རྟོག་པས་བཏགས་ཙམ་ཡིན་པའི་ཕྱིར་ཞེས་ཟེར་རོ། །གཉིས་པ་ནི། དེ་ལྟ་བུའི་
ལོག་རྟོག་དགག་པའི་ཕྱིར།གཞལ་བྱའི་གྲངས་ངེས་ཀྱིས་ཚད་མའི་གྲངས་ངེས་སྒྲུབ་
པར་བྱེད་པ་ལ། ཀུན་བཏུས་སུ། མངོན་སུམ་དང་ནི་རྗེས་སུ་དཔག །ཚད་མའོ་མཚན་
ཉིད་གཉིས་གཞལ་བྱ།།དེ་ལ་རབ་སྦྱོར་ཕྱིར་ཚད་མ།།གཞན་ནི་ཡོད་པ་མ་ཡིན་ནོ།།ཡང་
ཡང་ཤེས་པ་མ་ཡིན་ཏེ། །ཐུག་པ་མེད་འགྱུར་དྲན་སོགས་བཞིན། ཞེས་གསུངས་ཤིང་།
རྣམ་ངེས་སུ་ཡང་། དེ་ལྟ་བུའི་ལོག་རྟོག་དགག་པའི་སྒོ་ནས་མདོ་དེའི་དོན་འཆད་པ་ལ།
ཡང་དག་པའི་ཤེས་པ་དེ་ནི།རྣམ་པ་གཉིས་ཏེ། ·མངོན་སུམ་དང་ནི་རྗེས་སུ་དཔག་ཅེས་
བྱའོ། ཞེས་སོགས་དང༌། གལ་ཏེ་སྒྲ་ལས་བྱུང་བ་དང༌།ཉེ་བར་འཇལ་བ་ལ་སོགས་པ་
ཚད་མ་གཞན་ཡང་ཡོད་པ་མིན་ནམ་ཞེ་ན། ཚད་མ་ཡིན་ན་ནི་འདི་གཉིས་ཁོ་ནར་འདུས་
པའི་ཕྱིར་ཚད་མ་གཉིས་ཁོ་ན་སྟེ། ཞེས་སོགས་དང༌། རིགས་ཐིགས་ལས་ཀྱང་།ཡང་
དག་པའི་ཤེས་པ་ནི་སྐྱེས་བུའི་དོན་ཐམས་ཅད་གྲུབ་པའི་སྔོན་དུ་འགྲོ་བ་ཅན་ཡིན་པས་
ན་དེ་བསྟན་ཏོ། །ཡང་དག་པའི་ཤེས་པ་ནི་རྣམ་པ་གཉིས་ཏེ། མངོན་སུམ་དང་ནི་རྗེས་སུ་
དཔག་པའོ། །ཞེས་སོགས་དང་། འདིར་གཞལ་བྱ་གཉིས་ཕྱིར་ཚད་མ་གཉིས། ཞེས་
སོགས་གསུངས།ཀུན་བཏུས་ཀྱི་གཞུང་དེའི་དོན་ནི། ཚད་མ་ལ་རྣམ་པ་གཉིས་སུ་ཡོད་
206~

དེ། མངོན་སུམ་དང་ནི་རྗེས་སུ་དཔག་པའི་ཚད་མ་གཉིས་ཡོད་པའི་ཕྱིར། དེ་གཉིས་ཁོ་
ནར་གྲངས་ངེས་ཏེ། གཞལ་བྱ་ལ་རང་མཚན་དང་སྤྱི་མཚན་གཉིས་ཁོ་ནར་གྲངས་ངེས་
པའི་ཕྱིར་ཏེ། བྱས་པའི་རྟགས་ལས་ཁ་དོག་མི་རྟག་པར་རྟོགས་པའི་རྗེས་དཔག་ཡོད་པའི་
ཕྱིར། ཚད་མ་ཕུང་གསུམ་པ་གཞན་ཡང་ཡོད་པ་མིན་ནམ་ཞེ་ན། མ་ཡིན་པར་ཐལ། བྱས་
པའི་རྟགས་ཀྱིས་ཁ་དོག་མི་རྟག་པར་གསར་དུ་རྟོགས་པའི་ཞེན་རིག་རྗེས་སུ་དཔག་པའི་
ཚད་མ་ཡིན་པའི་ཕྱིར་ཏེ། དེ་ཁ་དོག་མི་རྟག་པའི་དོན་སྤྱི་སྣང་ཡུལ་དུ་བྱས་པའི་སྒོ་ནས་
ཁ་དོག་མི་རྟག་པ་དེ་ལ་སྦྱོར་བའི་ཞེན་རིག་ཚད་མ་ཡིན་པའི་ཕྱིར། དེ་སྐད་དུའང་། སྐྱོན་
འདིར་ཐལ་བར་མི་འགྱུར་ཏེ། །ཁ་དོག་སྤྱི་ལ་སྦྱོར་ཕྱིར་རོ། །ཞེས་གསུངས། ཁོ་ན་རེ།
སྔར་མེ་དང་ཕྱིས་མེ་གཅིག་ཏུ་ཞེན་པའི་བློ་དེ་ཚད་མ་ཕུང་གསུམ་པ་ཡིན་ནོ་ཞེ་ན། ཡུལ་
་ཡང་ཡང་ཤེས་པའང་ཚད་མ་ཕུང་གསུམ་པ་མ་ཡིན་ཏེ། དེ་ལྟར་ཡིན་ན་ཚད་མ་
ཐུག་མེད་དུ་འགྱུར་བའི་ཕྱིར་རོ། །དཔེར་ན། དྲན་པ་དང་འདོད་པ་དང་། ཞེ་སྡང་སོགས་
ཚད་མ་ཕུང་གསུམ་པ་མིན་པ་བཞིན་ནོ།།ཞེས་ཀུན་ལས་བཏུས་ཀྱི་ཊི ཀ་ཆེན་ལས་བྱུང་
ངོ་། བསྡུ་ན། ཚད་མ་ལ་མངོན་སུམ་གྱི་ཚད་མ་དང༌། རྗེས་སུ་དཔག་པའི་ཚད་མ་
གཉིས་སུ་གྲངས་ངེས་ཏེ། དེ་གཉིས་ཀྱི་བར་ན་སྒྲུབ་ཕྱོགས་ཀྱི་ཕུང་གསུམ་ཡང་མེད།
དགག་ཕྱོགས་ཀྱི་ཕུང་གསུམ་ཡང་མེད་པའི་ཕྱིར། དང་པོ་གྲུབ་སྟེ། ཚད་མ་དེ་གཉིས་ལ་
གཞི་མཐུན་མེད་པའི་ཕྱིར་ཏེ། གཞི་དེ་མངོན་སུམ་གྱི་ཚད་མར་ཡོངས་གཅོད་ལ་གྲུབ་
ན། གཞི་དེ་རྗེས་སུ་དཔག་པའི་ཚད་མ་མིན་པར་རྣམ་བཅད་ལ་གྲུབ་པས་ཁྱབ་པའི་ཕྱིར།
ཕུང་གསུམ་སེལ་བའི་རིགས་པ་ནི། སྔོར་སྣང་དབང་ཤེས་ཆོས་ཅན། མངོན་སུམ་གྱི་
ཚད་མ་ཡིན་ཏེ། ཁྱོད་ཚད་མ་ཡིན། ཁྱོད་ཡིན་པ་སྲིད། ཁྱོད་ཀྱི་ནང་ཚན་དུ་གྱུར་པའི་
རྗེས་དཔག་མེད་པའི་ཕྱིར། སྒྲ་མི་རྟག་པར་གསར་དུ་རྟོགས་པའི་ཞེན་རིག་ཆོས་ཅན། རྗེས་
སུ་དཔག་པའི་ཚད་མ་ཡིན་ཏེ། ཁྱོད་ཚད་མ་ཡིན། །ཁྱོད་ཡིན་པ་སྲིད། ཁྱོད་ཀྱི་ནང་ཚན་
207-

དུ་གྱུར་པའི་མངོན་སུམ་མེད་པའི་ཕྱིར། ཞེས་གསུངས།འཇུག་པ་བདེ་བའི་དབང་དུ་
བྱས་ན། དབང་ཤེས་ཆོས་ཅན། མངོན་སུམ་གྱི་ཚད་མ་ཡིན་ཏེ། རྟོག་པ་དང་བྲལ་ཞིང་
མ་འཁྲུལ་བའི་གསར་དུ་མི་སླུ་བའི་ཤེས་པ་ཡིན་པའི་ཕྱིར། སྒྲ་མི་རྟག་པ་ལ་གསར་དུ་མི་
སླུ་བའི་ཞེན་རིག་ཆོས་ཅན། རྗེས་སུ་དཔག་པའི་ཚད་མ་ཡིན་ཏེ། རྟགས་ཡང་དག་ལ་
བརྟེན་ནས་རང་གི་གཞལ་བྱ་ལྐོག་གྱུར་ལ་གསར་དུ་མི་སླུ་བའི་ཞེན་རིག་ཡིན་པའི་ཕྱིར།
རྟགས་དེ་གཉིས་ལ་བརྟེན་ནས་མངོན་རྗེས་གཉིས་ཀྱི་བར་དུ་སྒྲུབ་ཕྱོགས་ཀྱི་ཕུང་གསུམ་
འགོག་ནུས་ཏེ། གཏན་ཚིགས་སྔ་མ་དེ་མངོན་སུམ་གྱི་ཚད་མའི་མཚན་ཉིད་དང་། གཏན་
ཚིགས་ཕྱི་མ་དེ་རྗེས་སུ་དཔག་པའི་ཚད་མའི་མཚན་ཉིད་ཡིན་པའི་ཕྱིར་རོ། ཚད་མ་གཉིས་
པོ་དེའི་བར་ན་དགག་ཕྱོགས་ཀྱི་ཕུང་གསུམ་ཡང་མེད་དེ། དེ་གཉིས་གང་རུང་མིན་པའི་
ཞེན་རིག་ཚད་མ་ཡང་མེད།རྟོག་མེད་ཀྱི་ཚད་མ་ཡང་མེད་པའི་ཕྱིར།འདིར་གཞལ་བྱ་
་རང་མཚན་དང་སྤྱི་མཚན་གཉིས་སུ་གྲངས་ངེས་པ་དང༌། མངོན་གྱུར་དང་ལྐོག་གྱུར་
གཉིས་སུ་གྲངས་ངེས་པའི་རྟགས་ཀྱིས་ཚད་མ་ལ་ཚད་མ་གཉིས་སུ་གྲངས་ངེས་པར་
སྒྲུབ་པ་ལ་དགོས་པ་ཡོད་དེ། ཚད་མ་སྤྱི་དང་སོ་སོའི་མཚན་ཉིད་རྣམ་དག་ཏུ་རྟོགས་པའི་
དགོས་པ་ཡོད་པའི་ཕྱིར། དེ་ལྟར་རྟོགས་པ་ཆོས་ཅན། དགོས་པ་ཡོད་དེ།ཚད་མ་ཡིན་
པ་ལ་མིན་པ་དང་། མིན་པ་ལ་ཡིན་པར་འདོད་པའི་ལོག་རྟོག་བསལ་བའི་དགོས་པ་ཡོད་
པའི་ཕྱིར། དེ་ལྟ་བུའི་ལོག་རྟོག་བསལ་བ་ཆོས་ཅན། དགོས་པ་ཡོད་དེ། སྒྲོ་སྐུར་གྱི་གཡང་
ས་སྤངས་པའི་དགོས་པ་ཡོད་པའི་ཕྱིར། དེ་སྐད་དུའང་། ཊིཀ་ཆེན་ལས།འདིར་ཚད་
མའི་གྲངས་ངེས་སྟོན་པ་ནི། ཚད་མའི་མཚན་ཉིད་རྣམ་པར་དག་པ་རྟོགས་པའི་ཡན་ལག་
ཏུ་ཡིན་ཏེ། ཚད་མའི་རིགས་གཉིས་སུ་ངེས་པར་བསྟན་པ་ན། མཚན་ཉིད་མཚན་གཞིའི་
མཐར་ཐུག་ནས་མཚན་གཞི་དེ་ཁོ་ན་ལ་འཇུག་པར་ངེས་པའི་ཕྱིར་རོ། ཞེས་སོགས་
གསུངས་སོ། ༈།གཉིས་པ་གཞུང་དོན་ནི།ཚད་མ་ལ་མངོན་སུམ་གྱི་ཚད་མ་དང་རྗེས་
~208~

སུ་དཔག་པའི་ཚད་མ་གཉིས་སུ་གྲངས་ངེས་ཏེ། ཚད་མ་ལ་རང་མཚན་སྣང་ཡུལ་དུ་བྱེད་
པའི་ཚད་མ་དང་། སྤྱི་མཚན་སྣང་ཡུལ་དུ་བྱེད་པའི་ཚད་མ་གཉིས་སུ་གྲངས་ངེས་པའི་
ཕྱིར་ཏེ། གཞལ་བྱ་ལ་རང་མཚན་དང་སྤྱི་མཚན་གཉིས་སུ་གྲངས་ངེས་པའི་ཕྱིར།
སྦྱོར་ལ་ཁྱབ་སྟེ། རང་གི་གཟུང་དོན་ལ་བརྟེན་ནས་རང་མཚན་མངོན་དུ་གྱུར་པའི་ཚུལ་
གྱིས་འཇལ་བའི་ཚད་མ་ཡིན་ན། མངོན་སུམ་གྱི་ཚད་མ་ཡིན་པས་ཁྱབ། རྟགས་ཡང་
དག་ལ་བརྟེན་ནས་སྤྱི་མཚན་དོན་སྤྱིའི་ཚུལ་གྱིས་འཇལ་བའི་ཚད་མ་ཡིན་ན།རྗེས་སུ་
དཔག་པའི་ཚད་མ་ཡིན་པས་ཁྱབ་པའི་ཕྱིར།སྔར་བཤད་པའི་གཞལ་བྱའི་གྲངས་ངེས་ལ་
ལོག་པར་རྟོག་པ་དེ་རྣམས་བསལ་བའི་ཕྱིར་དུ། དོན་བྱེད་ནུས་དང་མི་ནུས་ཕྱིར། རྐང་
པ་བཞི་ལ་རིམ་བཞིན་དུ། སྔར་བཤད་པའི་ལོག་རྟོག་དེ་རྣམས་མི་འཐད་པར་ཐལ། གཞལ་
བྱ་ལ་རང་མཚན་དང་སྤྱི་མཚན་གཉིས་སུ་གྲངས་ངེས་པའི་ཕྱིར་ཏེ། དེ་ལ་དོན་དམ་པར་
དོན་བྱེད་ནུས་པ་དང་། དེ་མིན་གྱི་ཆོས་གཉིས། རང་སྣང་ཡུལ་དུ་བྱེད་པའི་བློ་ངོར་ཆོས་
གཞན་ལ་རྗེས་འགྲོ་བྱེད་པར་སྣང་བ་དང་། དེ་མིན་གྱི་ཆོས་གཉིས། རྗོད་བྱེད་སྒྲའི་བདག་
རྐྱེན་ཙམ་ལས་བྱུང་བའི་བློའི་སྣང་ཡུལ་དང་། དེ་མིན་གྱི་ཆོས་གཉིས། གཟུང་དོན་ཅན་
གྱི་ཤེས་པའི་སྣང་ཡུལ་དང་། དེ་མིན་གྱི་ཆོས་གཉིས་སུ་གྲངས་ངེས་པའི་ཕྱིར། འདི་རྣམས་
ཀྱི་ཁྱབ་པ་སྒྲུབ་པའི་སྒོ་ནས་བདེན་གཉིས་སོ་སོའི་རང་བཞིན་བཤད་པའི་ཕྱིར་དུ། ·དོན་
དམ་དོན་བྱེད་ནུས་པ་གང་། རྐང་པ་བཞི་གསུངས།འདིར་སྤྱི་དོན་དང་གཞུང་དོན་གཉིས།
དང་པོ་ལ། དོན་དམ་པར་དོན་བྱེད་ནུས་པ་རང་མཚན་གྱི་མཚན་ཉིད། དོན་དམ་པར་
དོན་བྱེད་མི་ནུས་པའི་ཆོས་སྤྱི་མཚན་གྱི་མཚན་ཉིད། རྟོག་པས་སྒྲོ་མ་བཏགས་པར་རང་
གི་ཐུན་མོང་མིན་པའི་སྡོད་ལུགས་ཀྱི་ངོས་ནས་གྲུབ་པ། དོན་དམ་བདེན་པའི་མཚན་ཉིད།
རྟོག་པས་སྒྲོ་བཏགས་པའི་ཆོས་ཀུན་རྫོབ་བདེན་པའིམཚན་ཉིད། རང་མཚན་དང་ངོ
དམ་བདེན་པ་དོན་གཅིག།སྤྱི་མཚན་དང་ཀུན་རྫོབ་བདེན་པ་དོན་གཅིག་སྟེ།དེ་གཉིས་
209.

ནི་རྟོག་བློ་འཁྲུལ་པའི་སྣང་བ་ཙམ་དུ་ཟད་པའི་ཕྱིར། རྟོག་བློའི་སྣང་བ་ལ་བརྟེན་ནས་བདེན་
པ་གཉིས་ཀྱི་རྣམ་གཞག་བྱས་པ་མི་འཐད་པར་ཐལ། རྟོག་བློའི་སྣང་བས་དོན་བྱེད་མི་ནུས་
པའི་ཕྱིར་ཞེ་ན། མ་ཁྱབ་སྟེ། རྟོག་བློའི་སྣང་བ་ལ་བརྟེན་ནས་ཆོས་དང་ཆོས་ཅན།སྤྱི་
དང་གཞི་མཐུན། བསྒྲུབ་བྱ་སྒྲུབ་བྱེད་སོགས་ཀྱི་རྣམ་གཞག་བྱས་པ་ལ་བརྟེན་ནས་གྲོལ་
བ་དོན་དུ་གཉེར་བ་རྣམས་གནས་སྐབས་དང་མཐར་ཐུག་གི་དམ་པའི་དོན་ལ་འཇུག་པར་
འགྱུར་བའི་ཕྱིར་ཏེ།,,དེ་ལྟར་དུ། ཆོས་དང་ཆོས་ཅན་རྣམ་གཞག་དང༌། །ཐ་དད་ཐ་དད་
མིན་ཅི་འདྲ། །དེ་ཉིད་དོན་ནི་མ་བརྟགས་པར། །འཇིག་རྟེན་ཇི་ལྟར་གྲགས་དེ་ལ། །དེ་
བཞིན་ཁོ་ནར་བརྟེན་ནས་ནི། །བསྒྲུབ་བྱ་སྒྲུབ་པ་ཀུན་བཞག་པ།།དམ་པའི་དོན་ལ་འཇུག་
བྱའི་ཕྱིར། །མཁས་པ་རྣམས་ཀྱིས་བྱས་པ་ཡིན། ཞེས་པའི་རིགས་པས་གྲུབ་པའི་ཕྱིར།
དཔེར་ན།དབུ་མའི་སྐབས་སུ་ཆོས་ཐམས་ཅད་བདེན་པར་མེད་ཀྱང་ཀུན་རྫོབ་ཙམ་ལ་
བརྟེན་ནས་བདེན་གཉིས་དང་། བསྒྲུབ་བྱ་སྒྲུབ་བྱེད་ལ་སོགས་པའི་རྣམ་གཞག་བྱས་པས་
གནས་སྐབས་དང་མཐར་ཐུག་གི་འདོད་དོན་འགྲུབ་པ་བཞིན།དེ་སྐད་དུའང་ལེགས་ལྡན་
འབྱེད་ཀྱིས། ཡང་དག་ཀུན་རྫོབ་རྣམས་ཀྱི་སྐས། །མེད་པར་ཡང་དག་ཁང་པ་ཡི།།སྟེང་
དུ་འཛེག་པར་བྱ་བ་ནི། །མཁས་ལ་རུང་བ་མ་ཡིན་ནོ། ཞེས་དང་། རྩ་ཤེར། ཐ་སྙད་ལས་
ནི་མ་བརྟེན་པར། །དམ་པའི་དོན་ནི་རྟོགས་མི་ནུས།།དམ་པའི་དོན་ནི་མ་རྟོགས་པར།།མྱ་
ངན་འདག པ་འཐོབ་མི་ནུས། ཞེས་སོགས་རྒྱ་ཆེར་གསུངས་སོ། གཞུང་འདིའི་དངོས་
བསྟན་མདོ་སེམས་ཐུན་མོང་བ་ལ་སྦྱོར་ཏེ། འདིས་དངོས་པོ་ལ་བདེན་གྲུབ་ཀྱིས་ཁྱབ་པ་
དངོས་སུ་བསྟན་པའི་ཕྱིར། བསྟན་བྱའི་གཙོ་བོ་མདོ་སྡེ་པ་ཁོ་ན་ལ་སྦྱོར་རིགས་ཏེ། འདིས་
དོན་དམ་བདེན་པ་ལ་དངོས་པོས་ཁྱབ་པ་བསྟན་བྱའི་གཙོ་བོར་བྱས་པའི་ཕྱིར་ཏེ། གཞུང་
འདིས་མདོ་སྡེ་པའི་ལུགས་ཀྱི་བདེན་གཉིས་ཀྱི་རྣམ་གཞག་བསྟན་བྱའི་གཙོ་བོར་བྱས་
པའི་ཕྱིར་ཏེ། དེ་ལྟར་དུ་སློབ་དཔོན་ཡ་མ་རིས་བཤད་པའི་ཕྱིར་ཏེ། ཞར་ལ་ཐེག་པ་ཐ་
མ 210

ཤལ་གྱི་བདེན་པ་གཉིས་ཀྱི་རྣམ་པར་གཞག་པ་བསྟན་པའི་ཕྱིར།དོན་དམ་དོན་བྱེད་
ནུས་པ་གང་། ཞེས་བྱ་བ་ལ་སོགས་པ་གསུངས་སོ་ཞེས་བཤད་ལ། མདོ་སྡེ་པའི་ཐེག་
པ་ཐེག་པ་ཐ་ཤལ་དུ་བསྟན་པ་མི་རིགས་ཀྱང་། འདིས་མདོ་སྡེ་པའི་ལུགས་ཀྱི་བདེན་པ་
གཉིས་ཀྱི་རྣམ་གཞག་བསྟན་པར་བཤད་པ་རིགས་པ་ཡིན་པའི་ཕྱིར། རྒྱན་རྗེས་འབྲང་
དང་བཅས་པ་རྣམས་ཀྱིས་དབུ་མ་པའི་བདེན་གཉིས་ཀྱི་རྣམ་གཞག་བཤད་པའི་ཕྱིར་ཞར་
ལ་མདོ་སྡེ་པའི་བདེན་གཉིས་ཀྱི་རྣམ་གཞག་འཆད་པར་བཞེད་དེ། སློབ་དཔོན་རྒྱན་མཁན་
པོས། གལ་ཏེ་ཐམས་ཅད་ནུས་མེད་ན། ཞེས་སོགས་ཀྱི་འགྲེལ་པར་ཆོས་ཐམས་ཅད་
བདེན་སྟོང་དུ་སྒྲུབ་པའི་རྣམ་གཞག་རྩ་བའི་དགོངས་པ་ཡིན་པར་མཛད་ཅིང་། དེའི་ཕྱིར་
དོན་དང་ཤེས་པ་ལ།ཞེས་སོགས་ཀྱི་སྐབས་སུ་ཡང་། དབུ་མ་པའི་སྟོང་ཉིད་ཀྱི་དོན་གཏན་
ལ་ཕབ་པས་སོ། ཞེས་རྣམ་ངེས་ཊི ཀ་ཆེན་ལས་གསུངས་སོ། ཞི་འཚོའི་དགོངས་པ་
ཡང་དེ་དང་མཐུན་པར་ཀ་མ་ལ་ཤཱི་ལས། དོན་དམ་དོན་བྱེད་ནུས་པ་གང་། ཞེས་སོགས་
ནི་དངོས་སུ་དོན་དམ་པའི་རྒྱ་མཚོ་ལ་འཇུག་པར་མི་ནུས་པ་རྣམས་རིམ་གྱིས་དྲངས་
པའི་ཕྱིར་དུ་གསུངས་པ་ཡིན་གྱི། རྩ་བའི་དགོངས་པ་མཐར་ཐུག་པ་འདུས་བྱས་མཐའ་
དག་བདེན་པས་སྟོང་པ་བསྟན་པར་བཞེད་དེ། གལ་ཏེ་དེ་ཀུན་རྫོབ། །འདོད་ན་ཅི་སྟེ་དེ་
ལྟར་འགྱུར། ཞེས་སོགས་ཀྱི་བཤད་པ་དབུ་མ་སྣང་བར་འབྱུང་བ་ལས་ཤེས་པར་བྱའོ།
ཞེས་རྣམ་ངེས་ཊི ཀ་ཆེན་ལས། བློ་བདག་རྣམ་པར་དབྱེར་མེད་ཀྱང་ཞེས་སོགས་ཀྱི་སྐབས་
སུ་གསུངས་པའི་དོན་ནི། རྒྱན་རྗེས་འབྲང་དང་བཅས་པ་དང་ཞི་འཚོ་རྗེས་འབྲང་དང་
བཅས་པ་རྣམས་ཀྱི་ལུགས་ལ་བསྟན་བཅོས་འདིའི་དགོངས་པ་མཐར་ཐུག་པ་དབུ་མར་
གནས་ཏེ། དེའི་བདེན་གཉིས་ཀྱི་རྣམ་གཞག་སྟོན་པའི་ཞར་ལ་གཞུང་འདིས་མདོ་སྡེ་པའི་
ལུགས་ཀྱི་བདེན་གཉིས་ཀྱི་རྣམ་གཞག་བསྟན་པ་ཆོས་ཅན། དགོས་པ་ཡོད་དེ།དངོས་
སུ་དོན་དམ་པའི་རྒྱ་མཚོ་ལ་འཇུག་པར་མི་ནུས་པ་རྣམས་ཡང་དག་པའི་ལྟ་བ་ལ་ཁ་དྲང་
211~

བའི་དགོས་པ་ཡོད་པའི་ཕྱིར། ཞེས་པ་ནི་དེ་རྣམས་ཀྱི་ལུགས་སོ། ༈ རང་ལུགས་ནི།
སྐབས་འདིར་སྡེ་བདུན་མདོ་དང་བཅས་པའི་དགོངས་པ་མདོ་སྡེ་པའི་ལུགས་ལ་སྐྱེལ་བར་
རིགས་ཏེ། འདིར་མདོ་སྡེ་པའི་ཐེག་པ་ནི་མདོ་སྡེ་པའི་ལུགས་ལ་བྱེད་རིགས་པའི་ཕྱིར།
གཉིས་པ་གཞུང་དོན་ནི། བུམ་པ་ནི་མཚན་གཞི། དོན་དམ་པའི་བདེན་པ་ཡིན་པར་
མཚོན། རྟོག་པས་སྒྲོ་མ་བཏགས་པར་རང་གི་ཐུན་མོང་མ་ཡིན་པའི་སྡོད་ལུགས་ཀྱི་
ངོས་ནས་གྲུབ་པ། བུམ་པའི་དོན་སྤྱི་མཚན་གཞི། ཀུན་རྫོབ་བདེན་པ་ཡིན་པར་མཚོན།
རྟོག་པས་སྒྲོ་འདོགས་ཀྱི་ཆོས་ཡིན་པ། ཞེས་པའམ་བུམ་པ་མཚན་གཞི། རང་མཚན་
ཡིན་པར་མཚོན། དོན་དམ་པར་དོན་བྱེད་ནུས་པ་ཡིན་པ། བུམ་པའི་དོན་སྤྱི་མཚན་
གཞི། སྤྱི་མཚན་ཡིན་པར་མཚོན། དོན་དམ་པར་དོན་བྱེད་མི་ནུས་པའི་ཆོས་ཡིན་པ།
ཞེས་པ་གང་བཀོད་ཀྱང་རུང་ངོ༌། ཁོ་ན་རེ། སྤྱི་མཚན་དངོས་པོར་གྲུབ་སྟེ། རྗོད་བྱེད་ཀྱི་
སྒྲ་དང་རྣམ་པར་རྟོག་པ་རང་ཡུལ་ལ་དངོས་པོའི་དབང་གིས་འཇུག་པའི་ཕྱིར་ཏེ། .གཟུགས་
ལ་སོགས་པའི་དངོས་པོ་རྣམས་དོན་དམ་པར་རྗོད་བྱེད་ཀྱི་སྒྲ་དང་རྣམ་པར་རྟོག་པའི་
ཡུལ་ཡིན་པའི་ཕྱིར་ཏེ། དེ་ལྟ་མིན་ན། དེ་རྣམས་གཏན་མེད་དུ་འགྱུར་བའི་ཕྱིར་ཞེས་
ཟེར་ན། དེ་འགོག་པ་ལ། བརྗོད་བྱ་ཉིད་ཕྱིར་དེ་དངོས་མིན།: རྐང་པ་གཉིས་གསུངས།
གཟུགས་ཆོས་ཅན། ཕྱི་རོལ་དོན་དུ་གྱུར་པའི་དངོས་པོ་མ་ཡིན་པར་ཐལ། དོན་དམ
པར་སྒྲའི་བརྗོད་བྱ་ཡིན་པའི་ཕྱིར། རྟགས་ཁས། དེ་ཆོས་ཅན། དོན་དམ་པར་རྗོད་བྱེད་
ཀྱི་སྒྲའི་བརྗོད་བྱ་མ་ཡིན་ཏེ། ཁྱོད་སྣང་ཡུལ་དུ་བྱེད་པའི་མིག་ཤེས་སྐྱེ་བ་རྟེན་བཅས་ཀྱི་
མིག་དབང་འབྲས་བུ་དང་བཅས་པའི་ཕྱིར། ཕྱི་རོལ་གྱི་དོན་ལྔ་པོ་རྟོག་པ་ལ་གསལ་བར་
སྣང་བར་ཐལ། དེ་རྣམས་དོན་དམ་པར་རྟོག་པའི་ཡུལ་ཡིན་པའི་ཕྱིར། རྟགས་ཁས།
འདོད་ན།རྟེན་བཅས་ཀྱི་དབང་པོ་གཟུགས་ཅན་ལྔ་པོ་མེད་པར་ཐལ། དེ་རྣམས་དགོས་
པ་མེད་པའི་ཕྱིར། རྟགས་ཁས། འདོད་ན། ཕྱི་རོལ་གྱི་དོན་ལྔ་པོ་མེད་པར་ཐལ། རྟེན་
~212~

བཅས་ཀྱི་དབང་པོ་གཟུགས་ཅན་ལྔ་དང་། དབང་ཤེས་ལྔ་མེད་པའི་ཕྱིར་རོ། ཞེས་པ་སྟེ།
དབང་པོའི་བྱ་བ་མེད་པ་ལ། །གཞན་དག་ཙམ་གྱིས་སྣང་མེད་ཕྱིར། །འབྲེལ་པ་མ་བྱས་
ཅན་མིན་ཏེ། །རང་ཉིད་ཤེས་པར་ཐལ་ཕྱིར་རོ། ཞེས་པའི་དོན་ཏོ། ༈ འདས་དང་མ་
འོངས་བརྗོད་བྱ་མིན། རྐང་པ་གཉིས་ཀྱི་སྐབས་སུ་སྤྱི་དོན་དང་། གཞུང་དོན་གཉིས། དང་
པོ་ནི། མྱུ་གུ་སྐྱེས་ཟིན་ཞིག་པའི་ཆ། མྱུ་གུའི་འདས་པའི་མཚན་ཉིད། རྐྱེན་མ་ཚང་བའི་
དབང་གིས་མྱུ་གུའི་མ་སྐྱེས་པའི་ཆ་མྱུ་གུའི་མ་འོངས་པའི་མཚན་ཉིད། ྋམྱུ་གུའི་སྐྱེས་ལ་
མ་འགགས་པའི་ཆ། མྱུ་གུའི་ད་ལྟར་བའི་མཚན་ཉིད་ཡིན་ཏེ། དངོས་པོ་གཞན་ཞིག་
ཅེས་སོགས་གསུངས་པ་ནི་མྱུ་གུ་ལྟ་བུའི་དངོས་པོ་ལ་དགོངས་ནས་གསུངས་པའི་ཕྱིར།
མྱུ་གུའི་ཞིག་པ་ལྟ་བུ་མྱུ་གུའི་འདས་པ། མྱུ་གུའི་སྐྱེ་བཞིན་པ་ལྟ་བུ་མྱུ་གུའི་མ་འོངས་པ།
མྱུ་གུ་སྐྱེས་ལ་མ་འགགས་པ་ལྟ་བུ་མྱུ་གུའི་ད་ལྟར་བ་ཡིན་པས། ཿཆོས་དེའི་འདས་པ་
ཡིན་ན།ཆོས་དེའི་དུས་སུ་མ་འོངས་པ་ཡིན་པས་ཁྱབ། ཆོས་དེའི་མ་འོངས་པ་ཡིན་ན།
ཆོས་དེའི་དུས་སུ་འདས་པ་ཡིན་པས་ཁྱབ། ཆོས་དེའི་ད་ལྟ་བ་ཡིན་ན། "ཆོས་དེའི་དུས་
སུའང་ད་ལྟར་བ་ཡིན་པས་ཁྱབ། ཅེས་པའོ། འདས་མ་འོངས་དངོས་པོར་མེད་ཅིང་། འདས་
མ་འོངས་ཀྱི་དུས་ནི་དངོས་པོར་ཡོད་དེ། / དུས་ཡིན་ན་དངོས་པོ་ཡིན་པས་ཁྱབ་པའི་
ཕྱིར། ༈ གཉིས་པ་གཞུང་དོན་ནི། ཁོ་ན་རེ། བུམ་པ་དང་འབྲེལ་བའི་མིང་སོགས་དོན་
དམ་པར་རྗོད་བྱེད་ཀྱི་སྒྲའི་བརྗོད་བྱ་ཡིན་ནོ་ཞེ་ན། དེ་འགོག་པ་ལ་འདི་གསུངས། ངག་དོན།
དེ་རིང་གི་དུས་འདིར་མང་བཀུར་བའི་རྒྱལ་པོ་བྱུང་བར་གྱུར་ཏོ། ཞེས་པའི་ངག་མེད་
པར་ཐལ། དེ་རིང་གི་དུས་འདིར་དེ་དང་དེའི་མིང་ཟད་པའི་ཕྱིར། དེ་རིང་གི་དུས་འདིར་
དུང་འཁོར་ལོས་བསྒྱུར་བའི་རྒྱལ་པོ་འབྱུང་བར་འགྱུར་རོ་ཞེས་པའི་ངག་མེད་པར་ཐལ།
དེ་རིང་གི་དུས་འདིར་དེ་དང་དེའི་མིང་མ་སྐྱེས་པའི་ཕྱིར།: ཁྱབ་པ་གཉིས་མེད་ན་དམ་
བཅའ་དེ་འཐད་པ་འབུད། གྲངས་ཅན་པ་ན་རེ། སྤྱི་གསལ་ཆ་མེད་རྫས་གཅིག་ཡིན་ནོ་
-213 ~

ཞེས་ཟེར། དེ་འགོག་པར་བྱེད་པ་ལ། ་རིགས་ལྡན་རིགས་མིན་གང་གི་ཕྱིར། ”རྐང་པ་
གཅིག་གསུངས། ངག་དོན། བུམ་པ་ཆོས་ཅན། གསེར་བུམ་དང་ཆ་མེད་རྫས་གཅིག་
མ་ཡིན་པར་ཐལ། དེ་ལྟ་ཡིན་ན་དངུལ་བུམ་ལ་རྗེས་སུ་མི་འགྲོ་དགོས་པ་གང་ཞིག །དངུལ་
བུམ་ལ་རྗེས་སུ་འགྲོ་བའི་ཕྱིར། གསལ་པ་ཁས། སྤྱི་དོན་ནི། རང་གི་གསལ་བ་དང་ལྡན་
པ་རིགས་སྤྱིའི་མཚན་ཉིད་། རྡུལ་དུ་མ་འདུས་པ་ཚོགས་སྤྱིའི་མཚན་ཉིད། ཕྱི་མ་ལ་
དངོས་པོས་ཁྱབ་བོ། ༈།བློ་ནི་འཁྲུལ་པ་མེད་འཇུག་པ།ཞེས་སོགས་ཀྱི་སྐབས་སུ།སྤྱི་
དོན་དང་། གཞུང་དོན་གཉིས། དང་པོ་ལ།དངོས་མིང་དང་བཏགས་མིང་གི་མཚན་ཉིད་
བཤད་པ་དང་།-དབྱེ་བ་བཤད་པ་གཉིས། དང་པོ་ནི།དོན་དེ་ལ་གྲགས་པ་དོན་མཐུན་ལ་
བརྟེན་ནས་བརྡ་སྦྱར་ཞིང་། དོན་དེའི་མིང་གཙོ་བོར་དམིགས་པ་དེ། དོན་དེའི་དངོས་
མིང་གི་མཚན་ཉིད་ཡིན་ཏེ། དོན་མེད་ན་ཡང་འགྲོ་བ་ཡི།།གང་ལ་གྲགས་པས་སྒྲ་བཀོད་
པ། །དེ་ལ་དེ་དངོས། ཞེས་གསུངས་པའི་ཕྱིར། དོན་དེ་ལ་རྗེས་གྲུབ་ཏུ་བརྡ་སྦྱར་བའི་
དོན་དེའི་མིང་ཕལ་པར་དམིགས་པ་དོན་དེའི་བཏགས་མིང་གི་མཚན་ཉིད་ཡིན་ཏེ། དེ་
མཚུངས་ཕྱིར། །འཁྲུལ་རྟོག་ཅན་གཞན་ཕལ་པ་ཡིན། ཞེས་གསུངས་པའི་ཕྱིར། གཉིས་
པ་ནི། བཏགས་མིང་ལ་དབྱེ་ན། འདྲ་བ་རྒྱུ་མཚན་དུ་བྱས་པ་དང༌། འབྲེལ་པ་རྒྱུ་མཚན་
དུ་བྱས་པ་གཉིས། དང་པོ་ནི། བྲམ་ཟེའི་ཁྱེའུ་འགའ་ཞིག་ལ་སེང་གེ་ཞེས་བརྗོད་པ་ལྟ་
བུའོ།།གཉིས་པ་ལ། བདག་གཅིག་འབྲེལ་རྒྱུ་མཚན་དུ་བྱས་པ་དང༌། དེ་བྱུང་འབྲེལ་རྒྱུ་
མཚན་དུ་བྱས་པ་གཉིས། དང་པོ་ལ་ཚོགས་པའི་མིང་གིས་ཡ་གྱལ་ལ་བཏགས་པ་དང་།
ཡ་གྱལ་གྱི་མིང་གིས་ཚོགས་པ་ལ་བཏགས་པ་གཉིས།དང་པོ་ནི།སྒྲ་ལ་སྒྲ་མི་རྟག་པར་
སྒྲུབ་པའི་ཕྱོགས་ཀྱི་མིང་གིས་བཏགས་པ་དང་། མི་རྟག་པ་ལ་དེ་སྒྲུབ་ཀྱི་ཕྱོགས་ཀྱི་མིང་
གིས་བཏགས་པ་ལྟ་བུ་སྟེ། ཀུན་བཏུས་སུ། རྟགས་ཀྱི་བསྒྲུབ་བྱ་ཚོགས་པ་ཉིད།།ཡིན་
ཕྱིར་ཆོས་དང་ཆོས་ཅན་དག །གཙོ་བོ་མིན་ཡང་ཕྱོགས་གཅིག་ཕྱིར། །བསྒྲུབ་བྱ་ཉིད་
214~

དུ་འདོགས་པ་ཡིན། ཞེས་གསུངས་པའི་ཕྱིར། གཉིས་པ་ནི།རས་ཡུག་གི་ཕྱོགས་གཅིག་
ཚིག་པ་ལ་རས་ཡུག་ཚིག་གོ་ཞེས་བརྗོད་པ་ལྟ་བུ་སྟེ། རས་ཡུག་ཚིག་པ་དེ་རས་ཡུག་
ལ་དེ་བྱུང་དུ་འབྲེལ་ཡང་། རས་ཡུག་གི་ཕྱོགས་གཅིག་ཚིག་པ་དེ་རས་ཡུག་ཚིག་པ་ལ་
བདག་གཅིག་ཏུ་འབྲེལ་བའི་ཕྱིར་ཏེ། ལག་པའི་ཕྱོགས་གཅིག་ཚིག་པ་དེ་ལག་པ་ཚིག་
པ་ཡིན་ཀྱང་། རས་ཡུག་གི་ཕྱོགས་གཅིག་ཚིག་པ་ནི་རས་ཡུག་ཚིག་པ་མིན་ཏེ།ལག་
པ་ཚིག་ན་ལག་པ་རྫོགས་པར་ཚིག་མི་དགོས། རས་ཡུག་ཚིག་ན་རས་ཡུག་རྫོགས་
པར་ཚིག་དགོས་པའི་ཕྱིར། གཉིས་པ་གྲུབ་སྟེ།རས་ཡུག་བཏགས་ཟིན་ན།རས་ཡུག་
རྫོགས་པར་བཏགས་ཟིན་དགོས་པའི་ཕྱིར་ཏེ།རས་ཡུག་གི་ཕྱོགས་གཅིག་འཐགས་
ཟིན་པས་རས་ཡུག་འཐགས་ཟིན་པར་མི་འགྱུར་བའི་ཕྱིར་ཏེ། རས་ཡུག་གི་ཕྱོགས་གཅིག་
རས་ཡུག་མ་ཡིན་པའི་ཕྱིར། གཉིས་པ་ལ། རྒྱུའི་མིང་གིས་འབྲས་བུ་ལ་བཏགས་པ་
དང་༑ འབྲས་མིང་རྒྱུ་ལ་བཏགས་པ་གཉིས། དང་པོ་ནི་ཉི་མའི་འོད་ཟེར་ལ་ཉི་མ་ཞེས་
བརྗོད་པ་ལྟ་བུ། གཉིས་པ་ནི། སྒྲུབ་ངག་ཡང་དག་ལ་རྗེས་དཔག་ཅེས་བརྗོད་པ་ལྟ་བུའོ།
འདི་དེ་བྱུང་འབྲེལ་རྒྱུ་མཚན་དུ་བྱས་པ་ནི། རྗེས་དཔག་སྒྲུབ་ངག་ལ་དེ་བྱུང་དུ་འབྲེལ།
བས་སོ། གཉིས་པ་གཞུང་དོན་ནི།སྤྱི་མཚན་དངོས་པོར་མ་གྲུབ་ཀྱང་།དངོས་མིང་དང་
བཏགས་མིང་གི་ཁྱད་པར་འཐད་པར་བསྟན་པའི་ཕྱིར་རྐང་པ་འདི་བཞི་གསུངས་ཏེ། ཤཱཀྱས།
འོ་ན་འཇིག་རྟེན་པའི་དངོས་པོ་དང་། ཉེ་བར་བཏགས་པའི་ཁྱད་པར་གང་ཡིན་ཞེ་ན།
ཞེས་གསུངས།ངག་དོན་ནི། སྤྱི་མཚན་དངོས་པོར་མེད་ཀྱང་འཇིག་རྟེན་གྱི་གྲགས་པ་
ལ་བརྟེན་ནས་དངོས་མིང་དང་བཏགས་མིང་གི་ཁྱད་པར་འཐད་དེ། སེང་གེ་ཞེས་བརྗོད་
པའི་སྒྲ་དེ་རི་དྭགས་ཀྱི་རྒྱལ་པོའི་དངོས་མིང་དང་།བྲམ་ཟེའི་ཁྱེའུའི་བཏགས་མིང་ཡིན་
པའི་ཕྱིར།::མིང་ཚིག་ཡི་གེ་གསུམ་གྱི་རྣམ་གཞག་ནི་གོང་དུ་བཤད་ཟིན་པ་ལས་ཤེས་
སོ། རང་མཚན་ཁོ་ན་གཞལ་བྱར་བཞག་པའི་དགོས་པ་སྟོན་པར་བྱེད་པ་ལ། རང་གི་
~215

མཚན་ཉིད་གཅིག་གཞལ་བྱ། རྐང་པ་བཞི་གསུངས་ཏེ། ལྷས། དེ་ཉིད་ཀྱི་ཕྱིར་རང་གི་
མཚན་ཉིད་གཅིག་མ་གཏོགས་པར་གཞལ་བྱའི་ཁྱད་པར་གཞན་ཅུང་ཟད་ཀྱང་དོན་བྱེད་
པར་ནུས་པ་ཡོད་པ་མིན་ནོ། དེ་བས་ན་རང་གི་མཚན་ཉིད་གཅིག་གཞལ་བྱ།ཞེས་
གསུངས།: རང་མཚན་གཅིག་པུ་གཞལ་བྱར་བཞག་པ་ལ་ཆོས་ཅན། དགོས་པ་ཡོད་དེ།
རྟོག་ལྡན་གྱིས་དཔྱོད་པའི་རྟེན་མཐར་ཐུག་ཡིན་ན།རང་མཚན་ཡིན་དགོས་སོ་ཞེསས་
རྟོགས་པའི་དགོས་པ་ཡོད་པའི་ཕྱིར། གཞུང་འདིས་གཞལ་བྱ་ལ་རང་མཚན་གྱིས་ཁྱབ་
པར་མ་བསྟན་ཏེ། ཤིང་ལྟ་བུས་བཞོ་བཀལ་གྱི་དོན་བྱེད་མི་ནུས་པ་དེ། དེ་ལྟར་རྟོགས་
པའི་ཚད་མའི་གཞལ་བྱར་བསྟན་པའི་ཕྱིར་ཏེ། ཡོད་མེད་ཉིད་དུ་དཔྱོད་རྣམས་ཀྱི། ཞེས་
པའི་དོན་གྲུབ་པའི་ཕྱིར། ཁ་ཅིག དགག་རྟགས་ལ་བརྟེན་པའི་རྗེས་དཔག་གིས་དགག་
བྱ་འཇལ་བ་ཡིན་ནོ་ཞེས་ཟེར་བ་མི་རིགས་ཏེ། གང་ཟག་གི་བདག་མེད་རྟོགས་པའི་ཤེས་
རབ་དང་། གང་ཟག་གི་བདག་འཛིན་གཉིས་འཛིན་སྟངས་མཚུངས་པར་འགྱུར་བས། ལོག་
ཤེས་ཡིན་མིན་དང་ཚད་མ་ཡིན་མིན་མཚུངས་པར་འགྱུར་བའི་ཕྱིར། ཊི ཀ་ཆེན་དུ། དགག་
རྟགས་ལ་བརྟེན་པའི་རྗེས་དཔག་དེས་དགག་གཞི་འཇལ་བར་འདོད་པའང་། རྟགས་
གསུམ་གྱི་རྣམ་དབྱེ་སོ་སོར་མ་ངེས་པར་འགྱུར་རོ་ཞེས་པའི་དོན་ནི། ་ཚད་མ་ཡིན་ན།
ང་ཉིད་ཚད་མར་སོང་བའི་རང་མཚན་ཡོད་པས་ཁྱབ་པར་འདོད་པའི་ལུགས་འགོག་པ་
ཡིན་པས། ཉེར་ལེན་གྱི་ཕུང་པོ་དེ་ཉེར་ལེན་གྱི་ཕུང་པོ་གང་ཟག་གི་བདག་མེད་དུ་རྟོགས་
པའི་རྗེས་དཔག་ཚད་མར་སོང་བའི་གཞལ་བྱ་ཡིན་པར་ཐལ།དེ་ཚད་མར་སོང་བའི་རང་
མཚན་ཡོད་པའི་ཕྱིར། རྟགས་ཁས་སོ། འདོད་ན། དེའི་དངོས་ཀྱི་བསྒྲུབ་བྱ་ཡང་དག་
དང་སྒྲུབ་པའི་གཞི་མཐུན་ཡོད་པར་ཐལ།འདོད་པའི་ཕྱིར།འདོད་ན།དེ་དེ་སྒྲུབ་ཀྱི་སྒྲུབ་
རྟགས་ཡང་དག་ཡིན་པར་ཐལ། འདོད་པའི་ཕྱིར། འདོད་ན། རྟགས་ཡང་དག་གསུམ་གྱི་
རྣམ་དབྱེ་སོ་སོར་མ་ངེས་པར་ཐལ། འདོད་པའི་ཕྱིར། ཞེས་པའོ།ཁོ་ན་རེ།མངོན་སུམ་
~216~

དང་རྗེས་དཔག་གཉིས་ལ་འཁྲུལ་མ་འཁྲུལ་གྱི་ཁྱད་པར་མེད་པར་ཐལ། དེ་གཉིས་ཀས་
རང་མཚན་དངོས་སུ་རྟོགས་པའི་ཕྱིར་ཞེ་ན། རྗེས་དཔག་འཁྲུལ་ཤེས་སུ་སྒྲུབ་པའི་ཕྱིར་
དུ། ཇི་བཞིན་མངོན་ཞེན་མིན་པའི་ཕྱིར། རྐང་པ་གཉིས་གསུངས་ཏེ། ཉི་མས། འོ་ན་
མངོན་སུམ་དང་རྗེས་སུ་དཔག་པ་གཉིས་དོན་བྱེད་པའི་ཕྱིར་ཇི་ལྟར་འཐད་པར་འགྱུར་ཏེ།
བོ་ཉིད་མངོན་དུ་བྱེད་ན་མངོན་སུམ་ཉིད་དུ་འགྱུར་བའི་ཕྱིར། དེའི་ངོ་བོ་ཉིད་ལ་རྗེས་
སུ་དཔག་པས་མ་རེག་ན་ཇི་ལྟར་དེའི་ཡུལ་ཡིན་ཞེ་ན། ཞེས་གསུངས། ངག་དོན། སྒྲ་མི་
རྟག་རྟོགས་ཀྱི་རྗེས་དཔག་ཆོས་ཅན། འཁྲུལ་ཤེས་ཡིན་ཏེ། སྒྲ་མི་རྟག་པའི་དོན་སྤྱི་སྒྲ་མི་
རྟག་པར་སྣང་བའི་སྒོ་ནས་སྒྲ་མི་རྟག་པར་ཞེན་པའི་རིག་པ་གང་ཞིག །སྒྲ་མི་རྟག་པའི་
དོན་སྤྱི་སྒྲ་མི་རྟག་པ་མ་ཡིན་པའི་ཕྱིར། ༈སྤྱི་དོན་ནི། འཁྲུལ་རྒྱུས་བསླད་པའི་རིག་པ་
འཁྲུལ་ཤེས་ཀྱི་མཚན་ཉིད། དབྱེ་ན་རྟོག་པ་དང་རྟོག་མེད་འཁྲུལ་ཤེས་གཉིས་ཡོད། འཁྲུལ་
རྒྱུས་ཅུང་ཟད་ཀྱང་མ་བསླད་པའི་རིག་པ་མ་འཁྲུལ་བའི་ཤེས་པའི་མཚན་ཉིད།. མངོན་
སུམ་ལྟ་བུའོ། ཁོ་ན་རེ། རྗེས་དཔག་ཆོས་ཅན། ཚད་མ་མ་ཡིན་པར་ཐལ། འཁྲུལ་ཤེས་
ཡིན་པའི་ཕྱིར། ཟླ་བ་གཉིས་སྣང་གི་དབང་ཤེས་བཞིན་ནོ་ཞེ་ན། - མ་ཁྱབ་ཅེས་སྟོན་པ་
ལ། བསམ་པ་ལ་ནི་སླུ་མེད་ཕྱིར།རྐང་པ་གཉིས་གསུངས་ཏེ། ལྷས། གང་འཁྲུལ་པ་ཡིན་
པ་དེ་ནི་ཚད་མ་མིན་ཏེ།དཔེར་ན། མིག་སེར་ནད་ཀྱིས་སེར་པོར་མཐོང་བ་ལྟ་བུའོ། ཞེས་
སོགས་གསུངས་སོ། ངག་དོན། སྒྲ་མི་རྟག་པར་རྟོགས་པའི་རྗེས་དཔག་ཆོས་ཅན།
འཁྲུལ་ཡང་ཚད་མ་ཡིན་ཏེ། འཁྲུལ་ཡང་རང་གི་འཇུག་ཡུལ་ལ་གསར་དུ་མི་སླུ་བའི་རིག་
པ་ཡིན་པའི་ཕྱིར།ཁ་ཅིགསྒྲ་མི་རྟག་རྟོགས་ཀྱི་རྗེས་དཔག་འདི་རང་གི་སྣང་ཡུལ་ལ་ལོག་
ཤེས་ཡིན་ཏེ། དེ་སྒྲ་མི་རྟག་པའི་དོན་སྤྱི་སྒྲ་མི་རྟག་ཞེན་པའི་རིག་པ་ཡིན་པའི་ཕྱིར་ཞེ་ན།
རྟགས་མ་གྲུབ་སྟེ། བརྡ་བྱང་རྒན་པོ་ལ་བྱད་བཞིན་གྱི་གཟུགས་བརྙན་བྱད་བཞིན་དུ་སྣང་
བ་ཡོད་ཀྱང་། དེས་བྱད་བཞིན་གྱི་གཟུགས་བརྙན་བྱད་བཞིན་དུ་མི་འདོད་པའི་ཕྱིར་ཏེ།
~~217~

དེས་བྱད་བཞིན་གྱི་གཟུགས་བརྙན་ལ་ནག་པོ་ལྟ་བུའི་མཚན་མ་ཡོད་པར་སྣང་བའི་ཚེ་
བྱད་བཞིན་ཉིད་ལ་མཚན་མ་དེ་ཡོད་པར་ཞེན་གྱི། བྱད་བཞིན་གྱི་གཟུགས་བརྙན་ལ་ཡོད་
པར་མི་ཞེན་པའི་ཕྱིར་ཏེ། ལྷས། དེའི་རྣམ་པ་གྲུབ་པས་དངོས་པོའི་རྣམ་པ་གྲུབ་བོ་ཞེས་
རྟོགས་པར་གྱུར་ཏེ། །ཚོགས་པའི་ཁྱད་པར་ལས་སྐྱེ་བ་ཅན་གྱི་གཟུགས་བརྙན་གྱི་ཤེས་
པའི་ཡུལ་ལ་མཚན་མ་ལ་སོགས་པ་གྲུབ་པས། བྱད་བཞིན་གྱི་མཚན་མ་ལ་སོགས་པ་གྲུབ་
པ་བཞིན་ནོ། ཞེས་གསུངས་པའི་ཕྱིར། ༈་ནོར་བུ་སྒྲོན་མེའི་འོད་དག་ལ། ཞེས་སོགས་
ཀྱི་སྐབས་སུ། ྋསྤྱི་དོན་དང་། གཞུང་དོན་གཉིས། དང་པོ་ལ་དགག་གཞག་སྤངས་
གསུམ་གྱི། དང་པོ་ལ། རྒྱན་གྱི་ལུགས་དགག་པ། ལྷ་ཤཱཀ་གི་ལུགས་དགག་པ་གཉིས།
དང་པོ་ནི། རྒྱན་གྱི་ལུགས་ལ། འདིར་བསྟན་ནོར་བུའི་འོད་ལ་ནོར་བུར་འཛིན་པའི་བློ་
མངོན་སུམ་གྱི་ཚད་མར་བཞེད་དེ། དེའི་འགྲེལ་པར། དེའི་ཕྱིར་ནོར་བུའི་འོད་ལས་ནི།།
ནོར་བུར་ཤེས་པའི་ཤེས་པ་དེ། །དེ་ཉིད་དུ་ན་མངོན་སུམ་མམ། །ཡང་ན་རྗེས་དཔག་ཉིད་
དུ་ངེས། 、།ཞེས་གསུངས་ཤིང་། ཡ་མ་རིས་མངོན་སུམ་མམ་ཞེས་བྱ་བ་ནི་རང་གི་འདོད་
པའོ། ཡང་ན་རྗེས་དཔག་ཉིད་ཅེས་བྱ་བ་ནི་ཤཱ ཀྱ་བློའི་འདོད་པའོ། ཞེས་དང་། རྒྱལ་བ་
ཅན་གྱིས། དེ་ཉིད་དུ་ན་མངོན་སུམ་མམ་ཞེས་བྱ་བ་ནི་རང་གི་ལུགས་སོ། ཡང་ན་རྗེས་
དཔག་ཉིད་ཅེས་བྱ་བ་ནི་ཤཱཀྱ་བློའི་འོ། ཞེས་འབྱུང་ངོ་། ལུགས་དེ་དགག་པ་ནི། འདིར་
བསྟན་ནོར་བུའི་འོད་ལ་ནོར་བུར་འཛིན་པའི་བློ་དེ་མངོན་སུམ་གྱི་ཚད་མ་མ་ཡིན་པར་
ཐལ། ནོར་བུའི་འོད་ནོར་བུར་འཛིན་པའི་བློ་ཡང་མངོན་སུམ་གྱི་ཚད་མ་མིན། སྒོ་གསེབ་
ན་ནོར་བུ་ཡོད་པར་འཛིན་པའི་བློ་ཡང་མངོན་སུམ་གྱི་ཚད་མ་མིན། ནོར་བུའི་འོད་མཐོང་
བའི་དབང་ཤེས་དེ་ཡང་མངོན་སུམ་གྱི་ཚད་མ་མ་ཡིན་པའི་ཕྱིར། རྟགས་དང་པོ་གཉིས་
གྲུབ་སྟེ། དེ་གཉིས་ལོག་ཤེས་ཡིན་པའི་ཕྱིར་ཏེ། ནོར་བུའི་འོད་ནོར་བུ་ཡིན་པ་མི་སྲིད་
པའི་ཕྱིར།– ནོར་བུའི་འོད་ལ་ནོར་བུར་ཞེན་པའི་གང་ཟག་གི་རྒྱུད་ཀྱི་ནོར་བུའི་འོད་མཐོང
~218~

བའི་དབང་ཤེས་དེ་ཚད་མ་མ་ཡིན་པར་ཐལ། དེ་ནོར་བུའི་འོད་ལ་ཚད་མ་མ་ཡིན་པའི་
ཕྱིར་ཏེ།དེས་ནོར་བུའི་འོད་ནོར་བུའི་འོད་དུ་མ་རྟོགས་པའི་ཕྱིར་ཏེ། དེས་ནོར་བུའི་འོད་
དེ་ནོར་བུ་མིན་པར་མ་རྟོགས་པའི་ཕྱིར་ཏེ། ་དེས་ནོར་བུའི་འོད་ནོར་བུར་འཛིན་པའི་སྒྲོ་
འདོགས་དངོས་སུ་སྐྱེད་པའི་ཕྱིར། སྒྲོ་འདོགས་དངོས་སུ་སྐྱེད་པ་དང་ཐེ་ཚོམ་དངོས་སུ་
འདྲེན་པའི་ཚད་མ་མེད་པར་གསུངས་པ་རྣམས་ཀྱི་དགོངས་པ་འདི་བཞིན་ལ་དཔགས་ནས་
ཤེས་པར་བྱའོ།གཉིས་པ་ལ། འདོད་པ་བརྗོད་པ་དང་། དེ་དགག་པ་གཉིས། དང་པོ་ནི།
གཉིས་པ་འཁྲུལ་པ་ཡིན་པར་བཞེད། ཅེས་རྗེས་དཔག་འཁྲུལ་ཤེས་སུ་བསྟན་པ་ལ། དེ་
ཆོས་ཅན། “ཚད་མ་མ་ཡིན་པར་ཐལ། འཁྲུལ་ཤེས་ཡིན་པའི་ཕྱིར། དཔེར་ན་ཟླ་བ་
གཉིས་སྣང་གི་དབང་ཤེས་བཞིན། དེ་ལྟར་ཐལ་བ་ལས་དེ་ཆོས་ཅན། མ་འཁྲུལ་ཏེ། ཚད་
མ་ཡིན་པའི་ཕྱིར།དཔེར་ན་མངོན་སུམ་བཞིན། ཞེས་དོགས་པ་བཀོད་ནས།ལྡོག་པའི་
སྦྱོར་བ་དང་པོ་ལ་ནི་ནོར་བུའི་འོད་ལ་ནོར་བུར་འཛིན་པའི་བློ་ཡིས་མ་ངེས་སོ། ཞེས་
གསུངས་ལ། འགྲེལ་བཤད་ལས། འདིར་བསྟན་ནོར་བུའི་འོད་ལ་ནོར་བུར་འཛིན་པའི་
བློ་འཁྲུལ་པ་ཡིན་ཀྱང་ཚད་མ་ཡིན་ཏེ། ཚད་མ་སྤྱིའི་མཚན་ཉིད་མི་སླུ་བ་ཞུགས་པའི་ཕྱིར་
ཞེས་རྗེས་སུ་དཔག་པའི་ཚད་མར་བཞེད་དོ། གཉིས་པ་ལ། རྟེན་གཏན་ཚིགས་དགག་
པ། ཡུལ་ཅན་གྱི་ཚད་མ་དགག་པ། དཔེར་མི་རུང་བ་དགག་པ་དང་གསུམ། དང་པོ་ནི།
དེ་ལྟ་བུའི་བློ་དེ་རྗེས་སུ་དཔག་པའི་ཚད་མ་མ་ཡིན་པར་ཐལ། དེའི་རྟེན་རྟགས་ཡང་དག་
མེད་པའི་ཕྱིར་ཏེ། ནོར་བུའི་འོད་ནོར་བུར་སྒྲུབ་པའི་རྟགས་ཡང་དག་ཀྱང་མེད། ནོར་
བུའི་འོད་དེ་སྤྱིར་ནོར་བུ་ཡོད་པར་སྒྲུབ་པའི་རྟགས་ཡང་དག་ཀྱང་མིན། དེ་ཁང་ཕུགས་
ན་ནོར་བུ་ཡོད་པར་སྒྲུབ་པའི་རྟགས་ཡང་དག་ཀྱང་མིན། དེ་སྒོ་གསེབ་ན་ནོར་བུ་ཡོད་པར་
སྒྲུབ་བའི་རྟགས་ཡང་དག་ཀྱང་མིན།ྋ་སྒོ་གསེབ་ཀྱི་ནོར་བུའི་འོད་དེ་སྒོ་གསེབ་ན་ནོར་བུ་
ཡོད་པར་སྒྲུབ་པའི་རྟགས་ཡང་དག་ཀྱང་མིན། ནོར་བུའི་འོད་དང་ནོར་བུ་གང་རུང་སྒོ་
219%

གསེབ་ན་ནོར་བུ་ཡོད་པར་སྒྲུབ་པའི་རྟགས་ཡང་དག་ཀྱང་མ་ཡིན་པའི་ཕྱིར། དང་པོ་གྲུབ་
ནོར་བུའི་འོད་ནོར་བུ་ཡིན་པ་མི་སྲིད་པའི་ཕྱིར། གཉིས་པ་གྲུབ་སྟེ། ནོར་བུའི་འོད་
ཡོད་པར་ངེས་ནས་ནོར་བུ་ཡོད་མེད་ཐེ་ཚོམ་ཟ་བའི་གང་ཟག་མི་སྲིད་པའི་ཕྱིར། གསུམ་
པ་གྲུབ་སྟེ། ཁྱབ་པ་མ་ངེས་པའི་ཕྱིར། བཞི་པ་གྲུབ་སྟེ། དེ་སྒྲུབ་ཀྱི་ཕྱོགས་ཆོས་མ་གྲུབ་
ཅིང་། ཁྱབ་པའང་མ་ངེས་པའི་ཕྱིར།ལྔ་པ་གྲུབ་སྟེ། སྒོ་གསེབ་ནས་ནོར་བུ་ཐོབ་པ་མ་
ཡིན་པའི་ཕྱིར།དྲུག་པ་གྲུབ་སྟེ།ནོར་བུ་རྟགས་སུ་འགོད་ན་རྟགས་ཆོས་ཐ་དད་མེད་པར་
འགྱུར་ལ། ནོར་བུའི་འོད་རྟགས་སུ་འགོད་ན་ཕྱོགས་ཆོས་མ་གྲུབ་པར་འགྱུར་བའི་ཕྱིར་
ཏེ།ནོར་བུའི་འོད་ནོར་བུར་ཞེན་པའི་གང་ཟག་གིས་ནོར་བུའི་འོད་ཚད་མས་མ་གྲུབ་པའི་
ཕྱིར་ཏེ། ་དེའི་རྒྱུད་ཀྱི་ནོར་འོད་མཐོང་པའི་དབང་ཤེས་དེ་ནོར་བུའི་འོད་ལ་ཚད་མ་མ་
ཡིན་པའི་ཕྱིར་ཏེ། བསྒྲུབས་ཟིན་པའི་ཕྱིར། གཉིས་པ་ནི།འདིར་བསྟན་ནོར་བུའི་འོད་ལ་
ནོར་བུར་འཛིན་པའི་བློ་དེ་ནོར་བུ་ལ་ཚད་མ་མ་ཡིན་ཏེ། དེ་སྒོ་གསེབ་ཀྱི་ནོར་བུ་ལ་ཡང་
ཚད་མ་མིན།་ཁང་ཕུགས་ཀྱི་ནོར་བུ་ལ་ཡང་ཚད་མ་མིན། ནོར་བུ་ཙམ་ལ་ཡང་ཚད་མ་
མ་ཡིན་པའི་ཕྱིར་ཏེ།སྒོ་གསེབ་ན་ནོར་བུ་མེད། དེས་ཁང་ཕུགས་སུ་ནོར་བུ་མ་བཟུང་།
ཡུལ་དུས་གང་གི་ཡང་ཁྱད་པར་དུ་མ་བྱས་པའི་ནོར་བུ་ཙམ་ཡང་མ་བཟུང་བའི་ཕྱིར་རོ།
བ
དེས་ན་འདིར་བསྟན་ནོར་བུའི་འོད་ལ་ནོར་བུར་འཛིན་པའི་བློ་དེ་ཚད་མ་མ་ཡིན་ཏེ།དེས་
ནོར་བུ་བཟུང་སར་མ་ཐོབ། ཐོབ་སར་མ་བཟུང་བའི་ཕྱིར་རོ།།གསུམ་པ་ནི། དེ་ལྟ་བུའི་
བློ་དེ་རྗེས་དཔག་སྣང་ཡུལ་ལ་འཁྲུལ་ཤེས་ཡིན་ཡང་མི་སླུ་བའི་དཔེར་མི་འཐད་པར་ཐལ།.
དེ་ལྟ་བུའི་བློ་དེ་རྗེས་དཔག་ཡིན་པ་གང་ཞིག འདིར་དགག་དགོས་པའི་གང་ཟག་དེ
རྗེས་དཔག་ཐམས་ཅད་ལ་སྐུར་པ་བཏབ་པའི་ཕྱིར། རྟགས་དང་པོ་དང་གསལ་བ་དངོས།
གཉིས་པ་རང་ལུགས་བཞག་པ་ནི།འདིར་བསྟན་ནོར་བུའི་འོད་ལ་ནོར་བུར་འཛིན་པའི་
བློ་ནི་ཁང་ཕུགས་ཀྱི་ནོར་བུའི་འོད་སྒོ་གསེབ་ཏུ་མཐོང་བ་ལས་སྒོ་གསེབ་ན་ནོར་བུ་
~~220~

ཡོད་པར་འཛིན་པའི་རྟོག་པ་ཡིན་ལ།དེ་ནི་རྗེས་དཔག་འཁྲུལ་ཤེས་ཡིན་ཀྱང་ཚད་མ་ཡིན་
པའི་དཔེར་བཀོད་པ་མིན་གྱི།རྗེས་དཔག་འཁྲུལ་ཤེས་ཡིན་ཀྱང་མི་སླུ་བ་ཡིན་པའི་དཔེར་
བཀོད་པ་ཙམ་ཡིན་ནོ། གལ་ཏེ་དེ་རྗེས་དཔག་འཁྲུལ་ཤེས་ཡིན་ཀྱང་ཚད་མ་ཡིན་པའི་
དཔེར་བཀོད་པ་ཡིན་ཏེ། ཚད་མ་ཉིད་དུ་རྣམ་པར་བཞགཅེས་གསུངས་པའི་ཕྱིར་ཞེ་ན།
འོ་ན་དེ་རྗེས་དཔག་ལོག་ཤེས་ཡིན་ཀྱང་ཚད་མ་ཡིན་པའི་དཔེར་བཀོད་པར་ཐལ།
ལོག་པའི་ཤེས་པར་ཁྱད་མེད་ཀྱང་ཞེས་གསུངས་པའི་ཕྱིར། དེ་རྗེས་དཔག་འཁྲུལ་ཤེས་
ཡིན་ཀྱང་མི་སླུ་བའི་དཔེར་བཀོད་པར་གསུངས་པའི་དོན་ནི་རྗེས་དཔག་འཁྲུལ་ཤེས་
ཡིན་ཀྱང་དེ་ལ་བརྟེན་ནས་རང་མཚན་ཐོབ་སྟེ། ནོར་བུའི་འོད་ལ་ནོར་བུར་འཛིན་པའི་བློ་
འཁྲུལ་ཤེས་ཡིན་ཀྱང་དེ་ལ་བརྟེན་ནས་ནོར་བུ་ཐོབ་པའི་ཕྱིར། ཞེས་པའོ། གསུམ་པ་ནི།
སྔོ་སྣང་དབང་ཤེས་ཆོས་ཅན། ·སྔོན་པོ་ལ་ཚད་མ་མ་ཡིན་པར་ཐལ། སྔོན་པོ་སྐད་ཅིག་
མ་བཟུང་ཡང་དེ་མ་ཐོབ་པར་སྔོ་ཙམ་ཐོབ་པའི་ཕྱིར། ཁྱབ་པ་ཁས་ཞེ་ན། མི་མཚུངས་
ཏེ། སྔོ་སྣང་དབང་ཤེས་དེས་སྔོ་ཙམ་དཔྱད་ཐོབ་གཉིས་ཀའི་ཡུལ་དུ་བྱས། འདིར་བསྟན་
ནོར་བུའི་འོད་ལ་ནོར་བུར་འཛིན་པའི་བློ་དེས་ནོར་བུ་ཙམ་དཔྱད་ཐོབ་གཉིས་ཀའི་ཡུལ་
དུ་མ་བྱས་པའི་ཕྱིར་ཏེ། སློབ་དཔོན་ཆོས་མཆོག་གིས། ངེས་པར་ཡུལ་དུ་བྱས་པའི་
དངོས་པོའི་ཆ་ཐམས་ཅད་མ་ཐོབ་པ་དེ་ལྟ་ན་ཡང་མཐོང་བ་ལས་གཞན་ཐོབ་པ་མིན་ནོ།
ཞེས་གསུངས་པའི་ཕྱིར། གཞན་ཡང་ཁོ་ན་རེ། སྔོར་སྣང་དབང་ཤེས་སྔོན་པོ་ལ་ཚད་མ་
མ་ཡིན་པར་ཐལ། དེས་རགས་པའི་སྔོན་པོ་ཁོ་ན་མཐོང་། སྔོན་པོ་རྡུལ་ཕྲ་རབ་དང་བཅས་
པའི་ཕྱིར་ཞེ་ན། རྟགས་དང་ཕོ་མ་གྲུབ་སྟེ།དེས་སྔོན་པོའི་རྡུལ་ཕྲ་རབ་ཀྱང་མཐོང་བའི་
ཕྱིར་ཏེ། དེས་རྡུལ་ཕྲ་རབ་ཀྱིས་བརྩམས་པའི་སྔོན་པོ་སྒྲུབ་པའི་སྒོ་ནས་མཐོང་བའི་ཕྱིར།
ཁྱབ་སྟེ། བཀོད་པ་ཅན་ནི་མ་བཟུང་བར། །བཀོད་པ་འཛིན་པ་མི་རུང་ཕྱིར། ཞེས་གསུངས་
པའི་ཕྱིར། ༈ གཉིས་པ་གཞུང་དོན་ནི། ཁོ་ན་རེ། སྒྲ་མི་རྟག་རྟོགས་ཀྱི་རྗེས་དཔག་དང་
221 མ

སྒྲ་རྟག་འཛིན་གྱི་རྟོག་པ་གཉིས་རང་མཚན་ཐོབ་བྱེད་ཡིན་མིན་དང་། ཚད་མ་ཡིན་མིན་
མཚུངས་པར་ཐལ། དེ་གཉིས་འཁྲུལ་ཤེས་སུ་མཚུངས་པའི་ཕྱིར་ཞེ་ན། དེ་ལ་དཔེའི་སྒོ་
ནས་ལན་འདེབས་པ་ལ། རྐང་པ་བཞི་པོ་འདི་གསུངས་ཏེ། འདི་ཡི་སྔ་འགྲེལ་དུ་ཆོས་
མཆོག་གིས་ཐོབ་པར་བྱེད་པ་ཡིན་པའི་ཕྱིར་ན་འཛིན་པར་བྱེད་པ་ཡིན་ལ། འཛིན་པར་
བྱེད་པ་ཡིན་པའི་ཕྱིར་ན་མ་འཁྲུལ་བ་ཉིད་ཡིན་ནོ། ཞེས་དེ་ལྟར་དོགས་པ་ལ་ལན་བཏབ་
པའི་ཕྱིར།ནོར་བུ་སྒྲོན་མེའི་འོད་དག་ལ། ཞེས་བྱ་བ་ལ་སོགས་པས་དཔེ་འཆད་དོ།
ཞེས་གསུངས།ངག་དོན་ནི། ནོར་བུའི་འོད་ལ་ནོར་བུར་འཛིན་པའི་བློ་དང་སྒྲོན་འོད་ལ་
ནོར་བུར་འཛིན་པའི་བློ་གཉིས་ལོག་ཤེས་སུ་ཁྱད་པར་མེད་ཀྱང་དེ་གཉིས་ལ་ནོར་བུ་
འཇུག་ཡུལ་དུ་ཐོབ་པའི་བློའི་རྟེན་བྱེད་མི་བྱེད་ཀྱི་ཁྱད་པར་ཡོད་དེ། དེ་ལྟ་ན་ཡང་སྔ་མ་
དེས་ནོར་བུ་འཇུག་ཡུལ་དུ་ཐོབ་པའི་བློའི་རྟེན་བྱེད། ཕྱི་མ་དེས་དེ་ལྟར་མི་བྱེད་པའི་ཕྱིར།
སྔར་གྱི་རྩོད་པ་དེ་ལ། དོན་གྱི་སྒོ་ནས་ལན་འདེབས་པ་ལ། དེ་ལྟར་ཇི་བཞིན་དོན་མེད་
ནའང་། རྐང་པ་བཞི་གསུངས། སྒྲ་མི་རྟག་རྟོགས་ཀྱི་རྗེས་དཔག་དང་སྒྲ་རྟག་འཛིན་གྱི་
རྟོག་པ་གཉིས་འཁྲུལ་ཤེས་སུ་མཚུངས་ཀྱང་དེ་གཉིས་ལ་ཚད་མ་ཡིན་མིན་གྱི་ཁྱད་པར་
ཡོད་དེ། དེ་ལྟ་ན་ཡང་སྔ་མ་ལ་བརྟེན་ནས་སྒྲ་མི་རྟག་པ་འཇུག་ཡུལ་དུ་ཐོབ་ནུས།ཕྱི་མ་
ལ་བརྟེན་ནས་སྒྲ་རྟག་པ་ཐོབ་མི་ནུས་པའི་ཕྱིར་རོ། སྔར་བཤད་པ་རྣམས་ཀྱི་དོན་བསྡུས་
ཏེ་སྟོན་པ་ལ། མངོན་སུམ་ལྐོག་ཏུ་གྱུར་པ་ལས། ཞེས་སོགས་གསུངས། ངག་དོན་ནི།
སློབ་དཔོན་ཕྱོགས་ཀྱི་གླང་པོས་གཞལ་བྱ་ལ་གཉིས་སུ་ངེས་པའི་རྒྱུ་མཚན་གྱིས་ཚད་
མ་ལ་གཉིས་སུ་ངེས་པར་བཞེད་པ་རིགས་པ་དང་ལྡན་ཏེ།གཞལ་བྱ་ལ་མངོན་གྱུར་དང་
ལྐོག་གྱུར་གཉིས་སུ་གྲངས་ངེས་པ་གང་ཞིག ་གཞལ་བྱའི་གྲངས་ངེས་ཀྱིས་ཚད་མའི་
གྲངས་ངེས་འགྲུབ་པའི་ཕྱིར། དང་པོ་གྲུབ་སྟེ། དེ་གཉིས་ལས་གཞན་པའི་གཞལ་བྱ་ཕུང་
གསུམ་པ་མེད་པའི་ཕྱིར།: གཉིས་པ་གྲུབ་སྟེ། གཞལ་བྱ་གཉིས་ནི་མཐོང་བའི་ཕྱིར།
ཟི་མ 222-

གསུམ་གཅིག་གྲངས་ནི་བསལ་བ་ཡིན། ཞེས་པའི་རིགས་པས་གྲུབ་པའི་ཕྱིར།:འདིའི་
སྐབས་སུ་སྤྱི་དོན་ནི། མངོན་སུམ་གྱི་ཚད་མས་དངོས་སུ་རྟོགས་པར་བྱ་བ་མངོན་གྱུར་
གྱི་མཚན་ཉིད། རང་ཉིད་འཇལ་བར་བྱེད་པའི་རྗེས་སུ་དཔག་པའི་ཚད་མས་དངོས་སུ་
རྟོགས་པར་བྱ་བ་ལྐོག་གྱུར་གྱི་མཚན་ཉིད། མངོན་གྱུར་ལ་དབྱེ་ན། རང་རིག་དང་གཞན་
རིག་གཉིས་ཀྱི་བྱེད་པ་འཇུག་པའི་ཡུལ་དུ་གྱུར་པའི་མངོན་གྱུར་གཉིས། ལྐོག་གྱུར་ལ་
དབྱེ་ན།རྗེས་དཔག་གསུམ་གྱི་བྱེད་པ་འཇུག་པའི་ཡུལ་དུ་གྱུར་པའི་ལྐོག་གྱུར་གསུམ་
ཡོད་དོ། བློ་དེ་ལ་མངོན་གྱུར་ཡིན་ན། བློ་དེ་ལ་ལྐོག་གྱུར་མ་ཡིན་པས་ཁྱབ།"བློ་དེ་ལ་
ལྐོག་གྱུར་ཡིན་ན།བློ་དེ་ལ་མངོན་གྱུར་མ་ཡིན་དགོས་ཀྱང་། སྤྱིར་མི་འགལ་ཏེ། སྔ་དྲོ་
ལྐོག་ཏུ་གྱུར་པ་ཕྱི་དྲོ་མངོན་དུ་གྱུར་པ་དང་། ཕྱི་དྲོ་ལྐོག་ཏུ་གྱུར་པ་སྔ་དྲོ་མངོན་དུ་གྱུར་
པ་ཡོད་པའི་ཕྱིར་ཏེ། ལྷས། མངོན་སུམ་དང་ལྐོག་ཏུ་གྱུར་པའི་མཚན་ཉིད་དེ་ཡང་རྟོགས་པ་
པོའི་ད་ལྟར་གྱི་གནས་སྐབས་ལ་ལྟོས་པ་ཡིན་ནོ། ཞེས་དང་། ཤཱཀྱས།འཆོལ་བ་ཡང་
སྣང་བ་ཡིན་ཏེ། མངོན་སུམ་ཡང་དུས་གཞན་དུ་ལྐོག་ཏུ་གྱུར་པ་ཉིད་ཀྱི་ཕྱིར་དང་། ལྐོག་
ཏུ་གྱུར་པ་ཡང་མངོན་སུམ་ཉིད་དུ་གྱུར་པའི་ཕྱིར། ཞེས་གསུངས་པའི་ཕྱིར། མངོན་གྱུར་
ལ་རང་མཚན་གྱིས་ཁྱབ་ཅིང་། ཡོད་ན་ལྐོག་གྱུར་ཡིན་པས་ཁྱབ་པ་འདྲ་སྟེ། ་མངོན་སུམ་
གྱི་སྣང་ཡུལ་ལ་རང་མཚན་གྱིས་ཁྱབ་པ་གང་ཞིག་རྗེས་དཔག་གི་སྣང་ཡུལ་དེ་རྗེས་དཔག་
གིས་མ་རྟོགས་ན་དེ་གཞལ་བྱ་གཉིས་པོ་གང་རུང་མིན་པར་འགྱུར་བས་གཞུང་གི་དོན་
དང་དངོས་སུ་འགལ་ལོ། ༈ དངོས་གང་ཅི་ལྟ་བུར་གྱུར་པ། ཞེས་སོགས་ཀྱི་སྐབས་སུ།
སྤྱི་དོན་དང་གཞུང་དོན་གཉིས། དང་པོ་ལ། རྟགས་འཛིན་སེམས་ལ་མཚན་ཉིད། དབྱེ་
བ། རྟགས་ཅན་རྗེས་དཔག་དང་རྟགས་འཛིན་སེམས་མི་སླུ་བར་བསྟན་པ་དང་གསུམ།
དང་པོ་ནི་རང་གི་འབྲས་བུར་གྱུར་པའི་རྗེས་དཔག་གི་རྒྱུ་གང་ཞིག རྟགས་ཀྱི་ཚུལ་
འཇལ་བའི་བློའོ། གཉིས་པ་ལ། ཕྱོགས་ཆོས་འཇལ་བའི་རྟགས་འཛིན་སེམས་དང་།
~223~

ཁྱབ་པ་འཇལ་བའི་རྟགས་འཛིན་སེམས་པ་ཉིས། དང་པོ་ལ་ཕྱོགས་ཆོས་འཇལ་བའི་ཚད་
མ་དང་། “ཕྱོགས་ཆོས་འཇལ་བའི་བཅད་ཤེས་གཉིས། དང་པོ་ལ་ཕྱོགས་ཆོས་འཇལ་
བའི་མངོན་སུམ་དང་། ཕྱོགས་ཆོས་འཇལ་བའི་རྗེས་དཔག་གཉིས། དང་པོ་ནི། དུ་ལྡན་
ལ་ལ་དུ་བ་ཡོད་པར་མཐོང་བའི་མངོན་སུམ་ལྟ་བུ། གཉིས་པ་ནི། སྒྲ་བྱས་པར་འཇལ་
བའི་རྗེས་དཔག་ལྟ་བུའོ། གཉིས་པ་ལ་ཡང་ཕྱོགས་ཆོས་འཇལ་བའི་མངོན་སུམ་གྱིས་
དྲངས་ནས་སྐྱེས་པའི་བཅད་ཤེས་དང་། ཕྱོགས་ཆོས་འཇལ་བའི་རྗེས་དཔག་གིས་དྲངས་
ནས་སྐྱེས་པའི་བཅད་ཤེས་གཉིས། དང་པོ་ནི། དུ་ལྡན་གྱི་ལ་ལ་དུ་བ་ཡོད་པར་དྲན་པའི་
དྲན་ཤེས་ལྟ་བུའོ། : གཉིས་པ་ནི་སྒྲ་བྱས་པར་དྲན་པའི་དྲན་ཤེས་ལྟ་བུའོ། གཉིས་པ་ལ་
ཡང་ཁྱབ་པ་འཇལ་བའི་ཚད་མ་དང་། ཁྱབ་པ་འཇལ་བའི་བཅད་ཤེས་གཉིས། དང་པོ་ལ་P
ཁྱབ་པ་འཇལ་བའི་མངོན་སུམ་དང་། ཁྱབ་པ་འཇལ་བའི་རྗེས་དཔག་གཉིས། དང་པོ་ནི།
ཚང་མང་གི་སྟེང་དུ་མེ་ལས་དུ་བ་སྐྱེ་བར་མཐོང་བའི་མངོན་སུམ་ལྟ་བུ།གཉིས་པ་ནི།
རྟག་པ་བྱས་སྟོང་དུ་རྟོགས་པའི་རྗེས་དཔག་ལྟ་བུ། གཉིས་པ་ནི། ཚད་མ་དེ་གཉིས་ཀྱིས་
དྲངས་པའི་དྲན་ཤེས་ལྟ་བུའོ། གསུམ་པ་ལ་དངོས་དང་།གཞན་གྱི་ལོག་རྟོག་དགག་པ་
གཉིས། དང་པོ་ནི།སྒྲ་མི་རྟག་རྟོགས་ཀྱི་རྗེས་དཔག་ཆོས་ཅན།ཁྱོད་སྒྲ་མི་རྟག་པ་ལ་མི་
སླུ་བ་ཡིན་ཏེ། ཁྱོད་སྒྲ་མི་རྟག་པར་ཞེན་པའི་ཚད་མ་གང་ཞིག ཁྱོད་སྒྲ་མི་རྟག་པ་ལ་
འབྲེལ་བའི་ཕྱིར། རྟགས་ཕྱི་མ་གྲུབ་སྟེ། དེ་སྒྲ་མི་རྟག་པར་སྒྲུབ་པའི་རྟགས་འཛིན་
སེམས་ལ་འབྲེལ། དེ་སྒྲ་མི་རྟག་པར་སྒྲུབ་པའི་ཚུལ་གསུམ་ལ་འབྲེལ། དེ་སྒྲ་མི་རྟག་པ་
ལ་འབྲེལ་བའི་ཕྱིར། དེ་ཡང་སྒྲ་འཛིན་མངོན་སུམ་དེ་སྒྲ་མི་རྟག་པ་གཟུང་དོན་དུ་བྱས་པ་
ལས་སྐྱེས་ཤིང་། དེ་ལས་སྒྲ་བྱས་པར་རྟོགས་པའི་ཚད་མ་སྐྱེ། དེ་དང་སྒྲ་མི་རྟག་པར་
སྒྲུབ་པའི་ཁྱབ་འབྲེལ་འཇལ་བའི་ཚད་མ་ལས་དེ་སྒྲུབ་ཀྱི་ཚུལ་གསུམ་འཇལ་བའི་བཅད་
ཤེས་སྐྱེ་ལ། དེ་ལས་སྒྲ་མི་རྟག་པར་རྟོགས་པའི་རྗེས་དཔག་སྐྱེས་པ་ཡིན་ནོ། དེས་རྟགས་
224~

འཛིན་སེམས་མི་སླུ་བའི་ཚུལ་ཡང་ཤེས་པར་བྱའོ། གཉིས་པ་ནི། སློབ་དཔོན་ཆོས་
མཆོག་གི་འགྲེལ་པར་རྩོད་ལན་ཇི་ལྟར་བྱུང་བ་རྣམས་ཡིན་ཏེ། རིགས་རྒྱན་ལས་ཤེས་
པར་བྱའོ། གཉིས་པ་གཞུང་དོན་ནི། སྐྱོན་འདིར་ཐལ་བར་མི་འགྱུར་ཏེ། ་ཞེས་སོགས་
ཀྱིས།. རྗེས་དཔག་གིས་སྤྱི་མཚན་སྣང་ཡུལ་དུ་བྱས་པའི་སྒོ་ནས་རང་མཚན་རྟོགས་
པར་བསྟན་པ་ལ། ཁོ་ན་རེ།་རྗེས་དཔག་དེ་རང་མཚན་ལ་སླུ་བར་ཐལ།དེས་རང་མཚན་
སྣང་ཡུལ་དུ་མི་བྱེད།” སྤྱི་མཚན་སྣང་ཡུལ་དུ་བྱེད་པའི་ཕྱིར་ཞེ་ན། མ་ཁྱབ་པར་ཐལ།
རྗེས་དཔག་རྣམས་ནི་འབྲེལ་བའི་དབང་གིས་འཇུག་ཡུལ་ལ་མི་སླུ་བའི་ཕྱིར།་འབྲེལ་
བའི་ཚུལ་གཏན་ལ་འབེབས་པར་བྱེད་པ་ལ། གཞུང་འདི་རྐང་པ་ཕྱེད་དང་གསུམ་གསུངས་
ཏེ། སློབ་དཔོན་ཆོས་མཆོག་གིས། གང་གི་ཕྱིར་སྐྱེ་བའི་རིམ་པ་འདི་ཡིན་པ་དེའི་ཕྱིར་
གཉིས་ཀ་ཡང་བརྒྱུད་ནས་བསྒྲུབ་པར་བྱ་བ་དང་འབྲེལ་བ་འདི་ཡིན་ནོ་ཞེས་བྱ་བའི་དོན་
ཏོ། ཞེས་གསུངས། ངག་དོན། མེ་ཆོས་ཅན། དུ་བའི་རྒྱུ་ཡིན་ཏེ། དེ་ལ་ཕན་འདོགས་
པའི་ཕྱིར། དུ་བ་ཆོས་ཅན། རང་འབྲས་རྟགས་འཛིན་སེམས་ཀྱི་རྒྱུ་ཡིན་ཏེ། དེ་ལ་ཕན་
འདོགས་པའི་ཕྱིར། ཀུན་ལ་སྦྱོར་བ་ཐ་དད་ཉིད། རྐང་པ་གཉིས་ཀྱི་སྐབས་སུ། མ་
དམིགས་པའི་རྟགས་ཡང་དག་དེ་ལ་སྦྱོར་བ་འགོད་ཚུལ་གྱི་སྒོ་ནས་འབྲེལ་ཟླ་མ་དམིགས་
པའི་རྟགས་ཡང་དག་དང་། འགལ་ཟླ་དམིགས་པའི་རྟགས་ཡང་དག་གཉིས་ཡོད་པར་
བསྟན་ལ། འགལ་དམིགས་ཀྱི་རྟགས་ཀྱི་དབྱེ་བ་བསྟན་པའི་ཕྱིར་དུ། འགལ་དེ་ཆོས་ནི་
ཐ་དད་དམ། རྐང་པ་བཞི་གསུངས། ངག་དོན། འགལ་དམིགས་ཀྱི་རྟགས་ཡང་དག་དེ་
ལ། ལྷན་ཅིག་མི་གནས་འགལ་ལ་བརྟེན་པའི་རྟགས་ཡང་དག་དང་། ཕན་ཚུན་སྤངས་
འགལ་ལ་བརྟེན་པའི་འགལ་དམིགས་ཀྱི་རྟགས་ཡང་དག་གཉིས་སུ་ཡོད་དེ། མེ་ཆེན་
པོས་ཁྱབ་པར་ནོན་པ་དེ། །མེ་ཆེན་པོས་ཁྱབ་པར་ནོན་པའི་རྩིག་སྐོར་ན་གྲང་རེག་སྟོབས་
རི-
ཡུན་པ་ཆེན་རྒྱུན་ཆགས་
~225~

ལ་བརྟེན་པའི་འགལ་དམིགས་ཀྱི་རྟགས་ཡང་དག་དང་། ་ཡོད་པ་དེ་མྱུ་གུ་སླར་ཡང་ས་
བོན་ལས་མི་སྐྱེ་བར་སྒྲུབ་པའི་ཕན་ཚུན་སྤངས་འགལ་ལ་བརྟེན་པའི་འགལ་དམིགས་ཀྱི་
རྟགས་ཡང་དག་ཡིན་པའི་ཕྱིར། གཉིས་པ་མངོན་སུམ་རང་གི་ངོ་བོ་ལ་ལོག་པར་རྟོག་
པ་དགག་པ་ལ། བཤད་བྱའི་ལུང་དགོད་པ་དང་། ལུང་གི་དོན་བཤད་པ་གཉིས། དང་པོ་
ནི། ཆོས་མངོན་པའི་མདོ་ལས། །དགེ་སློང་དག་མིག་གི་རྣམ་པར་ཤེས་པས་སྔོན་པོ་
ཤེས་ཀྱི་སྔོན་པོའོ་སྙམ་དུ་ནི་མིན་ནོ་ཞེས། ཤེས་པས་མ་འཁྲུལ་བ་དང་སྔོན་པོའོ་སྙམ་
དུ་ནི་མིན་ནོ། ཞེས་པས་རྟོག་བྲལ་བསྟན། དེའི་དོན་འཚད་པ་ན། ཀུན་ལས་བཏུས་ལས།
མིང་དང་རིགས་སོགས་སྦྱོར་བ་ཡི། །རྟོག་པ་དང་བྲལ་མངོན་སུམ་མོ། ཞེས་སྤྱིར་
བསྟན། རབ་རིབ་བཅས། ཞེས་དམིགས་བསལ་གསུངས་པས། མངོན་སུམ་རྟོག་བྲལ་
མ་འཁྲུལ་བའི་རིག་པར་བསྟན་ཅིང་།དེའི་དོན་འགྲེལ་བ་ལ་རྣམ་ངེས་ལས། མངོན་སུམ་
རྟོག་བྲལ་མ་འཁྲུལ་བ། རབ་རིབ་དང་། མྱུར་དུ་བསྐོར་བ་དང་། གྲུར་ཞུགས་པའི་འཁྲུལ་
པ་ལ་སོགས་པས་འཁྲུལ་བར་མ་བསྐྱེད་ཅིང་། རྣམ་པར་རྟོག་པ་མེད་པའི་ཤེས་པ་ནི་
མངོན་སུམ་མོ། ཞེས་སོགས་དང་། རིགས་ཐིགས་ལས། དེ་ལ་མངོན་སུམ་ནི་རྟོག་པ་
དང་བྲལ་ཞིང་མ་འཁྲུལ་བའོ། རྟོག་པ་ནི་ཤེས་པ་ལ་བརྗོད་པ་དང་འདྲེར་རུང་བ་སྣང་
སྟེ་དེ་དང་བྲལ་བའོ། ཞེས་སོགས་དང་། འདིར་ཡང་། མངོན་སུམ་རྟོག་དང་བྲལ་བར་ནི།
ཞེས་སོགས་གསུངས་ཏེ། འདིའི་སྔ་འགྲེལ་དུ་ལྷས། ཚད་མའི་གྲངས་ལ་སོགས་པ་ལ་
ལོག་པར་རྟོག་པ་བཞིའི་ནང་ནས་གྲངས་ལ་ལོག་པར་རྟོག་པ་བསལ་ཟིན་ཏོ། ངོ་བོ་ལ་
ལོག་པར་རྟོག་པ་བསལ་བར་བཞེད་ནས། } མངོན་སུམ་རྟོག་དང་བྲལ་བ་ཅན། ཞེས་
གསུངས་པའི་ཕྱིར།: འདིའི་སྐབས་སུ་སྤྱི་དོན་དང་གཞུང་དོན་གཉིས། དང་པོ་ལ།
མངོན་སུམ་གྱི་མཚན་ཉིད། དབྱེ་བ། གྲངས་ངེས། གོ་རིམ་དང་བཞི། དང་པོ་ནི་རྟོག་པ་
དང་བྲལ་ཞིང་མ་འཁྲུལ་བའི་རིག་པ་མངོན་སུམ་གྱི་མཚན་ཉིད། རྟོག་པ་དང་བྲལ་ཞིང་
~226~

མ་འཁྲུལ་བའི་གསར་དུ་མི་སླུ་བའི་རིག་པ་མངོན་སུམ་གྱི་ཚད་མའི་མཚན་ཉིད། ཚད་
མ་ཡིན་པ་གཞིར་བཞག་གི་སྟེང་དུ་རྟོག་བྲལ་དང་མ་འཁྲུལ་བ་རེ་རེས་ཀྱང་མངོན་སུམ་
གྱི་ཚད་མའི་རིགས་མི་མཐུན་སེལ་བར་ནུས་ཏེ།མངོན་སུམ་གྱི་ཚད་མའི་རིགས་མི་
མཐུན་ལ་ཚད་མ་མིན་པ་དང་། རྗེས་སུ་དཔག་པ་གཉིས་སུ་ངེས་ལ། སྔ་མ་ནི།··ཚད་
མས་སེལ་བར་ནུས། ཕྱི་མ་ནི། དེ་གཉིས་གང་རུང་གིས་སེལ་བར་ནུས་པའི་ཕྱིར། སྒྲ་
དོན་འདྲེས་རུང་དུ་འཛིན་པའི་ཞེན་རིག་ཡིན་པའི་ཚུལ་གྱིས་མི་བརྟེན་ཅིང་། གསལ་སྣང་
ཅན་གྱི་རིག་པ་རྟོག་བྲལ་གྱི་ཤེས་པའི་མཚན་ཉིད་ཡིན་ཏེ། རྣམ་ངེས་ལས། རྟོག་པ་དེ་
ཡང་གང་ཞེ་ན། རྟོག་པ་མངོན་པར་བརྗོད་ཅན་གྱི། ཞེས། རྟོག་པ་ནི་བརྗོད་པ་དང་།
འདྲེར་རུང་བར་སྣང་བའི་ཤེས་པ་སྟེ་དེ་དང་བྲལ་བའོ།ཞེས་དང་།རིགས་ཐིགས་ལས་
གསུངས་ཚུལ་སྔར་བཤད་ཟིན་པའི་ཕྱིར་དང༌། རྣམ་པར་རྟོག་དང་རྗེས་འབྲེལ་ཞིང༌། །
དོན་གསལ་སྣང་བ་ཅན་མ་ཡིན། ཞེས་དང་། རྟོག་པའི་དྲྭ་བ་རྣམས་བསལ་བ། གསལ་
བ་ཉིད་དུ་སྣང་བ་ཡིན་ཞེས་དང་། གཉིད་ལོག་པའམ་སད་པ་ན། །གསལ་བར་སྣང་བ་
ཅན་བློ་གང་། །དེ་ནི་རྟོག་མེད་གཉི་ས་ཀར་ཡང༌། །དེ་ལྟ་མིན་ན་རྟོག་པ་ཡིན། །ཞེས་
གསུངས་པའི་ཕྱིར། བུམ་པ་བུམ་པའི་ཟླ་བཅས་མིན་ཞིང་ཟླ་མེད་ཀྱི་རྡུལ་ཕྲ་རབ་ཡོད་
པར་འདོད་ན་ནི།རྟོག་པ་རྟོག་པ་དང་བཅས་པ་ཡང་མིན། དེ་དང་བྲལ་བ་ཡང་མིན་ཟེར་
དགོས་པ་འདྲའོ། འཁྲུལ་རྒྱུ་གང་གིས་ཀྱང་འཁྲུལ་བར་མ་སྐྱེད་ཅིང་། རང་གི་སྣང་ཡུལ་
ཕ་མ་འཁྲུལ་བའི་རིག་པ་མ་འཁྲུལ་བའི་ཤེས་པའི་མཚན་ཉིད་ཡིན་ཏེ། རིགས་ཐིགས་
ལས།རབ་རིབ་དང་མྱུར་དུ་བསྐོར་བ་དང་གྲུར་ཞུགས་པ་དང་འཁྲུགས་པ་ལ་སོགས་པ་
ལས་འཁྲུལ་བར་མ་སྐྱེད་པའི་ཤེས་པ་ནི་མངོན་སུམ་མོ། ཞེས་དང་རྣམ་ངེས་ལས་སྔར་
དྲངས་པ་བཞིན་གསུངས་པའི་ཕྱིར།: མིག་རབ་རིབ་ཀྱིས་དཀྲུགས་པ་ལས་ཟླ་གཉིས་
གསལ་བར་སྣང་བའི་ཤེས་པ་ནི། འཁྲུལ་རྒྱུ་རྟེན་ལ་ཡོད་པ། མགལ་མེ་མྱུར་དུ་བསྐོར་
~227~

བ་ལས་དེ་འཁོར་ལོར་སྣང་བའི་དབང་ཤེས་ནི་འཁྲུལ་རྒྱུ་ཡུལ་ལ་ཡོད་པ། གྲུར་ཞུགས་
པའི་ཚེ་ལྗོན་ཤིང་འགྲོ་བར་སྣང་བའི་དབང་ཤེས་ནི་འཁྲུལ་རྒྱུ་གནས་ལ་ཡོད་པ།ཡིད་
ཞེ་སྡང་གིས་དཀྲུགས་པ་ལས་ས་གཞི་དམར་པོར་སྣང་བའི་ཤེས་པ་ནི་འཁྲུལ་རྒྱུ་དེ་མ་
ཐག་རྐྱེན་ལ་ཡོད་པ་ཡིན་ནོ། གཞན་ཡང་། རྒྱུ་མཚན་ལྟར་སྣང་རྣམས་ནི་གློ་བུར་གྱི་
འཁྲུལ་རྒྱུའི་ཁོངས་སུ་གཏོགས་ལ། ཉོན་མོངས་པའི་བག་ཆགས་རྣམས་ནི་ཐོག་མ་མེད་
པ་ནས་འོངས་པའི་འཁྲུལ་རྒྱུ་ཡིན་ནོ། གཉིས་པ་ལ། དབང་པོའི་མངོན་སུམ།..ཡིད་ཀྱི་
མངོན་སུམ། རང་རིག་མངོན་སུམ། རྣལ་འབྱོར་མངོན་སུམ་དང་བཞི་ཡོད་དེ། རིགས་
ཐིགས་ལས། དེ་ནི་རྣམ་པ་བཞི་སྟེ། དབང་པོའི་ཤེས་པ་དང་། རང་ཡུལ་གྱི་དེ་མ་ཐག་
པའི་ཡུལ་ལྷན་ཅིག་བྱེད་པ་ཅན་དབང་པོའི་ཤེས་པ་མཚུངས་པ་དེ་མ་ཐག་པའི་རྐྱེན་གྱིས་
བསྐྱེད་པའི་ཡིད་ཀྱི་རྣམ་པར་ཤེས་པ་དང་། སེམས་དང་སེམས་ལས་བྱུང་བ་ཐམས་
ཅད་ཀྱི་རང་རིག་དང་། :ཡང་དག་པའི་དོན་སྒོམ་པའི་རབ་ཀྱི་མཐའ་ལས་བྱུང་བ་རྣལ་
འབྱོར་པའི་ཤེས་པའོ། ཞེས་གསུངས་པའི་ཕྱིར། བཞི་པོ་དེ་ལ་ཡང་ཚད་མ་དང་། སྣང་
ཕ་མ་ངེས་པའི་བློ་གཉིས་གཉིས་ཡོད་དོ། གསུམ་པ་ནི། མངོན་སུམ་ལ་བཞི་པོ་དེར་
གྲངས་ངེས་ཏེ།  ཾ དེ་ལ་རང་གི་ཐུན་མོང་མིན་པའི་བདག་རྐྱེན་དུ་གྱུར་པའི་དབང་པོ་
གཟུགས་ཅན་པ་ལ་བརྟེན་པ་དང་།ཡིད་དབང་ལ་བརྟེན་པ་གཉིས་སུ་གྲངས་ངེས།ཕྱི་
མ་ལ་ཡིད་དབང་ཙམ་ལ་བརྟེན་པ་དང་། ཡིད་དབང་ཁྱད་པར་ཅན་ལ་བརྟེན་པ་གཉིས་
སུ་གྲངས་ངེས། དེའི་དང་པོ་ལ་ཡིད་མངོན་དང་རང་རིག་གཉིས་སུ་གྲངས་ངེས། ཕྱི་མ་
ལ་རྣལ་འབྱོར་མངོན་སུམ་དུ་ངེས་པའི་ཕྱིར་རོ། བཞི་པ་ནི། མངོན་སུམ་བཞི་པོ་འདི་ཡི་
གོ་རིམ་འདི་ལྟར་སྟོན་པའི་རྒྱུ་མཚན་ཡོད་དེ།དང་པོ་གསུམ་དམན་ལ། བཞི་པ་མཆོག་
ཏུ་གྱུར་པས་ཐ་མར་བསྟན། ་་དང་པོ་གསུམ་ལ་ཡང་མྱོང་བྱ་མྱོང་བྱེད་གཉིས་སུ་ངེས་
པས་རང་རིག་དེ་གསུམ་གྱི་ཐ་མར་བསྟན། དང་པོ་གཉིས་པོ་དེ་ལ་ཡང་དབང་མངོན་ནི་
P 228 ~

རྒྱུ་དང་། ཡིད་མངོན་ནི་འབྲས་བུ་ཡིན་པས་ཡིད་མངོན་ཕྱིས་བསྟན་ཅིང་།དབང་མངོན་
དང་པོར་བསྟན་པ་ཡིན་ནོ། སློབ་དཔོན་ཆོས་མཆོག་གི་འགྲེལ་བར་མཚན་ཉིད་སྒྲུབ་
པའི་སྒྲ་དང་། མཚོན་བྱ་རྗེས་བརྗོད་ཀྱི་སྒྲ་ཞེས་གསུངས་པའི་དོན་ལ། ”རྣམ་ངེས་ཊིཀ་
ཆེན་སོགས་སུ་དགག་སྒྲུབ་མང་དུ་མཛད་པའི་སྐབས་དོན་གོ་བདེ་བར་བསྡུས་པ་ནི། མུ་
སྟེགས་སྤྱོད་པ་བས་གཟུགས་འཛིན་དབང་ཤེས་ལ་གཟུགས་ཀྱི་དོན་མངོན་སུམ་དུ་སྣང་
བར་གྲུབ་ཟིན་ཡང་། དེའི་ངོར་གཟུགས་འཛིན་དབང་ཤེས་རྟོག་བྲལ་དུ་སྒྲུབ་དགོས་ཏེ།
དེས་གཟུགས་འཛིན་དབང་ཤེས་རྟོག་པར་འདོད་པའི་ཕྱིར།ཞེས་པ་ཡིན་ཏེ།དེ་ལྟ་མིན་
ན་མངོན་སུམ་དབང་ཤེས་རྟོག་བྲལ་མ་འཁྲུལ་བར་སྒྲུབ་པའི་རྟགས་ཡང་དག་ཏུ་འགྱུར་
བའི་ཕྱིར། ཞེས་པའོ། ༈།གཉིས་པ་གཞུང་དོན་ནི། དབང་ཤེས་རྟོག་བྲལ་ཡིན་ན།དེའི་
རྒྱུ་མཚན་ཇི་ལྟ་བུ་ཞེ་ན།དེ་འཆད་པར་བྱེད་པ་ལ་འདི་གསུངས།ངག་དོན།དབང་ཤེས་
རྟོག་པ་དང་བྲལ་བའི་རྒྱུ་མཚན་ཡོད་དེ།གྲུབ་མཐའ་ངན་པས་རྒྱུད་མ་བསླད་པའི་མཁས་
པ་རྣམས་ཀྱིས་དབང་ཤེས་རྟོག་པ་དང་བྲལ་བར་མངོན་སུམ་ཉིད་ལ་བརྟེན་ནས་འགྲུབ་
པའི་ཕྱིར།དབང་ཤེས་རྟོག་བྲལ་དུ་སྒྲུབ་པའི་རྟགས་ཡང་དག་ཡོད་དེ།གསལ་སྣང་ཙན་
གྱི་ཤེས་པ་དབང་ཤེས་རྟོག་བྲལ་དུ་སྒྲུབ་པའི་རྟགས་ཡང་དག་ཡིན་པའི་ཕྱིར། གཞུང་
འདི་ནི་མདོ་སེམས་གཉིས་ཀྱི་ནང་ནས་མདོ་སྡེ་པ་ཁོ་ན་ལ་སྦྱོར་རིགས་ཏེ། འདིར་ནི་
རང་གི་གཟུང་དོན་གྱི་སྟོབས་ལས་སྐྱེས་པའི་རྟགས་ཀྱིས་དབང་ཤེས་རྟོག་བྲལ་དུ་བསྒྲུབས་
པའི་ཕྱིར་ཏེ།རྣམ་ངེས་ལས། དབང་པོའི་ཤེས་པ་ལ་ནི་དེ་སྲིད་པ་མིན་ཏེ། དོན་གྱི་མཐུ་
ཡིས་ནི།ཡང་དག་སྐྱེ་བ་ཡིན་ཕྱིར་རོ།ཞེས་གསུངས། རྩ་སྦྱོར་ལ་ཁྱབ་པ་ཡོད་དེ། རྣམ་
རིག་པ་རྣམས་ནི་དབང་མངོན་ལ་གཟུང་དོན་མི་འདོད་པའི་ཕྱིར་ཏེ།ཆོས་མཆོག་ལས
རབ་ཏུ་བྱེད་པ་འདི་ཐམས་ཅད་རྣམ་པར་རིག་པ་སྨྲ་བའི་ཚུལ་ལ་སྦྱར་བར་བྱ་བ་མིན་ཏེ།
དོན་གྱི་མཐུ་ཡིས་ནི །ཡང་དག་སྐྱེ་བ་ཡིན་ཕྱིར་རོ། ཞེས་སོགས་གསུངས་པའི་
229

ཕྱིར།༈ ཁྱད་པར་དང་ནི་ཁྱད་པར་གཞི། རྐང་པ་ཕྱེད་དང་ལྔའི་སྐབས་སུ། སྤྱི་དོན་ནི།
ཁྱད་གཞི་ལ་ཁྱད་ཆོས་སྦྱར་ནས་འཛིན་པའི་ཞེན་རིག་དེ། དོན་སྦྱོར་རྟོག་པའི་མཚན་
ཉིད། མཚན་གཞི་ནི། ་སྐྱེས་བུ་འདི་ནི་དབྱུག་པ་ཅན་ནོ་སྙམ་དུ་འཛིན་པའི་རྟོག་པ་ལྟ་
བུའོ། གཞུང་དོན་ནི། དབང་ཤེས་དོན་སྦྱོར་རྟོག་པ་མ་ཡིན་པར་སྒྲུབ་པའི་ཁྱབ་སྒྲུབ་
འཆད་པ་ལ་གཞུང་འདི་གསུངས། ངག་དོན། ཁྱད་གཞི། ཁྱད་ཆོས། དེ་གཉིས་ཀྱི་
འབྲེལ་པ།འཇིག་རྟེན་གྱི་ཐ་སྙད་དེ་བཞི་བསྡོམས་ནས་འཛིན་པའི་རྟོག་པ་ཆོས་ཅན།དེ་
བཞི་སོ་སོར་འཛིན་པ་སྔོན་དུ་སོང་སྟེ། དེ་བཞི་བསྡོམས་ནས་འཛིན་པའི་ཞེན་རིག་ཡིན་
པའི་ཕྱིར། སྐྱེས་བུ་དབྱུག་པ་ཅན་དུ་འཛིན་པའི་རྟོག་པ་ཆོས་ཅན། སྐྱེས་དབྱུག་སོ་སོར་
འཛིན་པ་སྔོན་དུ་སོང་སྟེ། སྐྱེས་དབྱུག་བསྡོམས་ནས་འཛིན་པའི་ཞེན་རིག་ཡིན་པའི་
ཕྱིར། ཞེས་པ་ལྟ་བུའོ། སྔ་ཕྱི་གཅིག་འཛིན་གྱི་ནུས་པས་སྟོང་པའི་རྟགས་ཀྱིས་དབང་
ཤེས་མིང་སྦྱོར་རྟོག་པ་མ་ཡིན་པར་སྒྲུབ་པར་བྱེད་པ་ལ། བརྡ་དྲན་པ་ཡི་རྒྱུ་ཅན་གྱི།
རྐང་པ་བཞི་གསུངས། ་དབང་ཤེས་ཆོས་ཅན། མིང་སྦྱོར་རྟོག་པ་མ་ཡིན་ཏེ།མིང་ལ་
བརྟེན་ནས་བརྡ་དུས་ཀྱི་དོན་དང་ཐ་སྙད་ཀྱི་དུས་ཀྱི་དོན་གཅིག་ཏུ་སྣང་བས་སྟོང་པའི་
རིག་པ་ཡིན་པའི་ཕྱིར། ཁྱབ་སྟེ། མིག་སྦྱོར་རྟོག་པ་ཡིན་ན། མིང་ལ་བརྟེན་ནས་བརྡ་
དུས་ཀྱི་དོན་དང་ཐ་སྙད་ཀྱི་དུས་ཀྱི་དོན་གཅིག་པ་ལྟ་བུར་སྣང་བའི་བློ་ཡིན་དགོས་པའི་
ཕྱིར། སྤྱི་དོན་ནི། བརྡ་དུས་ཀྱི་མིང་དང་ཐ་སྙད་ཀྱི་དུས་ཀྱི་དོན་སྦྱར་ནས་འཛིན་པ
ཞེན་རིག་མིང་སྦྱོར་རྟོག་པའི་མཚན་ཉིད་ཡིན་ནོ། རང་རིག་མེད་ཅིང་ཤེས་པ་ཐམས་ཅད་
རྟོག་པ་ཡིན་ནོ་ཞེས་ཟེར་ན། འདས་པ་དྲན་པ་མི་སྲིད་པའི་རྟགས་ཀྱིས་དེ་འགོག་པར་བྱེད་
པ་ལ། དོན་རིག་འདས་པ་དཔེ་དག་དང་།རྐང་པ་བཞི་གསུངས། ལྷས་སྦྱིན་གྱི་རྒྱུད་ཀྱི་
རང་གི་དངོས་རྒྱུའི་དུས་ན་འདས་པའི་དོན་མཐོང་བའི་དབང་པོའི་མངོན་སུམ་དེ་ལྷས་
སྦྱིན་གྱི་ཚད་མས་མ་གྲུབ་པར་ཐལ། དེ་ལྷས་སྦྱིན་གྱི་མངོན་སུམ་གྱིས་ཀྱང་མ་གྲུབ།
230~

རྗེས་དཔག་གིས་ཀྱང་མ་གྲུབ་པའི་ཕྱིར་དང་པོ་མ་གྲུབ་ན། རང་རིག་མེད་པར་འདོད་
ཅིང་། མངོན་སུམ་ད་ལྟར་བའི་ཡུལ་ཅན་དུ་འདོད་པ་དང་འགལ། གཉིས་པ་གྲུབ་སྟེ།དེ་
སྒྲུབ་ཀྱི་རྟགས་ཆོས་གཉིས་ལྡན་གྱི་མཐུན་དཔེ་ཡང་དག་མེད་པའི་ཕྱིར། དབང་ཤེས་སྒྲ་
སྦྱོར་རྟོག་པ་མིན་པར་སྒྲུབ་པའི་སྔར་བཤད་ཀྱི་དོན་བསྡུ་བ་ལ། དེའི་ཕྱིར་མིག་དང་
གཟུགས་དག་ལ། རྐང་པ་གཉིས་གསུངས།གཟུགས་འཛིན་དབང་ཤེས་རང་གི་རྐྱེན་
གསུམ་ལས་སྐྱེས་པ་ཡིན་ཏེ། དེ་ལྟར་བསྒྲུབས་ཟིན་པ་དེའི་ཕྱིར། གང་དུ་ན། དེ་ནི་དེ་
འབྲེལ་སྐྱེ་བའི་ཕྱིར། ཞེས་སོགས་སུའོ། འདིར་དབང་ཤེས་རྟོག་བྲལ་དུ་སྒྲུབ་པ་ཆོས་
ཅན། དགོས་པ་ཡོད་དེ། མངོན་སུམ་ཡང་དག་དང་ལྟར་སྣང་གི་རྣམ་གཞག་སོ་སོར་
ཤེས་པའི་དགོས་པ་ཡོད་པའི་ཕྱིར། དེ་གཉིས་སོ་སོར་ཤེས་པ་ཆོས་ཅན། དགོས་པ་
ཡོད་དེ། ཚད་མ་མ་ཡིན་པའི་བློའི་རྗེས་སུ་འབྲངས་ཏེ་བླང་དོར་བྱེད་པ་དགག་པ་དང་།
ཐར་པ་དང་ཐམས་ཅད་མཁྱེན་པ་བསྒྲུབ་པར་བྱ་བའི་ཕྱིར་དུ་བཀོད་པའི་གཏན་ཚིགས་
རྣམས་ཀྱི་ཚུལ་འཇལ་བྱེད་ཀྱི་ཚད་མ་བདེ་བླག་ཏུ་རྟོགས་པའི་དགོས་པ་ཡོད་པའི་ཕྱིར། ༈
དབང་ཤེས་ཀྱི་ཐ་སྙད་མི་འཐད་པ་སྤངས་པའི་ཕྱིར་དུ། གོ་བར་བྱེད་པ་ཉིད་མཐོང་ནས།
ཞེས་སོགས་གསུངས། འདིའི་སྐབས་སུ།སྤྱི་དོན་དང་། གཞུང་དོན་གཉིས། དང་པོ་ལ།
དབང་ཤེས་ཀྱི་མཚན་ཉིད། དབྱེ་བ།རྐྱེན་གསུམ་བཤད་པ་དང་གསུམ། དང་པོ་ནི། རང་
གི་ཐུན་མོང་མ་ཡིན་པའི་བདག་རྐྱེན་དུ་གྱུར་པའི་རྟེན་བཅས་ཀྱི་དབང་པོ་གཟུགས་ཅན་
ལས་སྐྱེ་རུང་གི་གཞན་རིག་གི་ཤེས་པ་དབང་ཤེས་ཀྱི་མཚན་ཉིད། རུང་བ་སྨོས་པ་ལ་
དགོས་པ་ཡོད་དེ།གཟུགས་མེད་ཁམས་ནས་གཟུགས་ཀྱི་བར་སྲིད་དུ་སྐྱེས་མ་ཐག་པའི་
མིག་གི་རྣམ་པར་ཤེས་པའི་ཁམས་ལྟ་བུ་བསྡུ་བའི་དགོས་པ་ཡོད་པའི་ཕྱིར་ཏེ། གཟུགས་
མེད་ཁམས་ནས་གཟུགས་ཀྱི་བར་སྲིད་དུ་སྐྱེས་པའི་ཚེ་མིག་གི་ཁམས་དང་མིག་གི་རྣམ་
པར་ཤེས་པའི་ཁམས་ཅིག་ཅར་ཐོབ་པའི་ཕྱིར་ཏེ། མཛོད་ལས། མིག་དང་ནི། །རྣམ་
231~

ཤེས་ཁམས་དག་སོ་སོ་དང་། །ལྷན་ཅིག་ཏུ་ཡང་ཇོབ་པ་ཡོད། ཅེས་གསུངས་པའི་ཕྱིར།
མངོན་སུམ་དང་དབང་ཤེས་ཀྱི་གཞི་མཐུན་དུ་གྱུར་པའི་རིག་པ་དབང་མངོན་གྱི་མཚན་
ཉིད། གཉིས་པ་ལ། སྒོ་ལྔའི་རྣམ་ཤེས་ལྔ། ལྔ་པོ་ལའང་སོ་སོར་མངོན་སུམ་དང་རྟོག་
མེད་ལོག་ཤེས་གཉིས་གཉིས་སུ་ཡོད་དོ། གསུམ་པ་ནི།དབང་པོའི་མངོན་སུམ་རང་གི་
རྣམ་ལྡན་དུ་གཙོ་བོར་དངོས་སུ་སྐྱེད་བྱེད་དབང་མངོན་གྱི་དམིགས་རྐྱེན་གྱི་མཚན་ཉིད།”
དབང་པོའི་མངོན་སུམ་ལ་རང་འདྲའི་རྣམ་པ་གཙོ་བོར་དངོས་སུ་གཏོད་བྱེད། དབང་
མངོན་གྱི་གཟུང་དོན་གྱི་མཚན་ཉིད། ཕྱི་རོལ་གྱི་དོན་ལྟ་བུའོ། དབང་པོའི་མངོན་སུམ་
རང་ཡུལ་འཛིན་ནུས་སུ་གཙོ་བོར་དངོས་སུ་སྐྱེད་བྱེད། དབང་མངོན་གྱི་ཐུན་མོང་མ་
ཡིན་པའི་བདག་རྐྱེན་གྱི་མཚན་ཉིད། དབང་པོ་གཟུགས་ཅན་པ་ལྟ་བུའོ། དབང་མངོན་
གྱི་དམིགས་རྐྱེན་དང་བདག་རྐྱེན་མི་འགལ་ཏེ། དེ་ནི་འགལ་བ་དག་ལའང་མཐོང་། །དཔེར་
ན་སྣང་གཅིག་མཚན་རྒྱུད་དང་། །དེ་ལས་གཞན་པའི་དབང་པོ་དག །གཟུགས་མཐོང་
བ་དང་མི་མཐུན་དང་། །མཐུན་པ་ཅིག་ཅར་བྱེད་པ་བཞིན་ཞེས་གསུངས།ངག་དོན་ནི།
བདག་རྐྱེན་གཅིག་ལས་བདག་འབྲས་འགལ་བ་གཉིས་ཅིག་ཅར་འབྱུང་བ་ཡོད་དེ། ཉི་
མའི་འོད་ཟེར་གྱིས་བདག་རྐྱེན་བྱས་པ་ལས་བྱུང་བའི་འུག་པའི་མིག་ཤེས་དང་།དེ་
ལས་གཞན་པའི་མིག་གི་ཤེས་པ་གཉིས་ཡོད་པའི་ཕྱིར། ཞེས་པའོ། དབང་པོའི་མངོན་
སུམ་མྱོང་བ་གསལ་རིག་ཏུ་གཙོ་བོར་དངོས་སུ་སྐྱེད་བྱེད།དབང་མངོན་གྱི་དེ་མ་ཐག་
རྐྱེན་གྱི་མཚན་ཉིད། དབང་མངོན་གྱི་སྔ་ལོགས་དེ་མ་ཐག་ཏུ་བྱུང་ཞིང་ཕྱི་རོལ་དོན་ལ་
བལྟ་བར་འདོད་པའི་རྟོག་པ་ལྟ་བུའོ། གཉིས་པ་གཞུང་དོན་ནི། ཁོ་ན་རེ། རྟེན་བཅས་ཀྱི་
མིག་གི་དབང་པོས་བདག་རྐྱེན་བྱས། གཟུགས་ཀྱིས་དམིགས་རྐྱེན་བྱས་པ་ལས་བྱུང་
བའི་གཟུགས་གསལ་སྣང་ཅན་གྱི་གཞན་རིག་གི་ཤེས་པ་དེ་ལ། མིག་ཤེས་ཞེས་བརྗོད་
ནས། གཟུགས་ཤེས་ཞེས་མི་བརྗོད་པ་དེ་མི་འཐད་པར་ཐལ། དེ་མིག་གཟུགས་གཉིས་
232~

ཀ་ལས་སྐྱེས་པའི་ཕྱིར་ཞེ་ན། འདིའི་ལན་སྟོན་པ་ལ། དེ་ལ་མིག་ཤེས་ཞེས་བརྗོད་རིགས་
པའི་རྒྱུ་མཚན་དང་། གཟུགས་ཤེས་ཞེས་བརྗོད་མི་རིགས་པའི་རྒྱུ་མཚན་གཉིས། དང་པོ་
ལ་ཕྱོགས་ཆོས་སྒྲུབ་པ།ཁྱབ་པ་སྒྲུབ་པ། རྟགས་བཀོད་པ་དང་གསུམ། དང་པོ་ནི། གོ་
བར་བྱེད་པ་ཉིད་མཐོང་ནས།རྐང་པ་གསུམ།གཉིས་པ་ནི། སྦྱར་བར་བྱ་བའང་དེ་ཆོས་
ཡིན། ཞེས་དང་། གསུམ་པ་ནི། དེ་ཕྱིར་ཐ་སྙད་འདི་ལ་ནི། རྐང་པ་གཉིས་དང་རྩ་བའི་
གཉིས་པ་སྟོན་པ་ལ་ཁྱབ་པར་བྱེད་པའི་རང་བཞིན་ནི། དང་པོ་གཉིས་གསུངས།ངག་དོན་
རིམ་བཞིན། མིག་ཤེས་ཞེས་པའི་ངག་དེ་གཟུགས་ཀྱིས་དམིགས་རྐྱེན་བྱས། རྟེན་
བཅས་ཀྱི་མིག་གི་དབང་པོས་ཐུན་མོང་མིན་པའི་བདག་རྐྱེན་བྱས་པ་ལས་བྱུང་བའི་
གཟུགས་གསལ་བར་སྣང་བའི་གཞན་རིག་གི་ཤེས་པ་དེའི་དངོས་མིང་ཡིན་ཏེ། མིག་
ཤེས་ཞེས་པའི་ངག་ལས་དེ་ཐུན་མོང་མིན་པར་གོ་ནུས་པའི་ཕྱིར་ཏེ། རྟེན་བཅས་ཀྱི་
མིག་གི་དབང་པོ་ཤེས་པ་དེའི་ཐུན་མོང་མིན་པའི་བདག་རྐྱེན་ཡིན་པའི་ཕྱིར། དཔེར་ན་
རྔའི་སྒྲ་དང་ནས་ཀྱི་མྱུ་གུ་ཞེས་བརྗོད་པ་བཞིན།དེ་སྐད་དུའང་ཀུན་ལ་བཏུས་ལས།ཐུན་
མོང་མ་ཡིན་རྒྱུ་ཡི་ཕྱིར། །དེ་ཡི་ཐ་སྙད་དབང་པོས་བྱས། ཞེས་དང་། མཛོད་ལས། དེའི་
ཕྱིར་ཐུན་མོང་མ་ཡིན་ཕྱིར། །དེ་དག་གིས་ནི་རྣམ་ཤེས་བསྟན། ཞེས་སོགས་དང་། རིགས་
གཏེར་ལས། དབང་པོ་ཐུན་མོང་མིན་རྒྱུའི་ཕྱིར། །དབང་ཤེས་ཡིན་ཏེ་རྔ་སྒྲ་བཞིན། ཞེས་
དང་། མཛོད་འགྲེལ་ལས།ཅིའི་ཕྱིར་མིག་གི་རྣམ་པར་ཤེས་པ་ཞེས་བྱ་བ་ནས།ཡིད་ཀྱི་
རྣམ་པར་ཤེས་པ་ཞེས་བྱ་བའི་བར་དུ་ཡིན་གྱི། གཟུགས་ཀྱི་རྣམ་པར་ཤེས་པ་ནས་ཆོས་
ཀྱི་རྣམ་པར་ཤེས་པ་ཞེས་བྱ་བའི་བར་དུ་མིན་ཞེ་ན།ཞེས་ཕྱོགས་སྔ་བཀོད་ནས།ལན་
དུ། མིག་གི་རྣམ་པར་ཤེས་པ་གཞན་གྱི་རྟེན་དུ་འགྱུར་བར་མི་ནུས་ལ། ཞེས་སོགས་
དང་། མཇུག་སྡུད་དུ།དེ་ལྟ་བས་ན་རྟེན་དུ་གྱུར་པའི་ཕྱིར་དང་།ཐུན་མོང་མིན་པའི་ཕྱིར་
དེ་དག་ཁོ་ནས་རྣམ་པར་ཤེས་པ་བསྟན་གྱི། གཟུགས་ལ་སོགས་པས་ནི་མིན་ཏེ། དཔེར་
233~

ན་རྔ་བོ་ཆེའི་སྒྲ་དང་ནས་ཀྱི་མྱུ་གུ་བཞིན་ནོ། ཞེས་གསུངས་ཤིང་། འདིར་གོ་བར་བྱེད་
པ་ཉིད་མཐོང་ནས།ཞེས་དང་དེའི་འགྲེལ་པར་ལྷས།གོ་བར་བྱེད་པའི་ནུས་པ་ཉིད་ཡོད་
པ་ཡིན་པ་དེ་ལྟར་ན་གོ་བར་བྱེད་པ་ཉིད་མཐོང་ནས་ཐ་སྙད་ངེས་པར་སྦྱར་བར་བྱེད། ཅེས་
སོགས་གསུངས་པའི་ཕྱིར།:གཟུགས་ཀྱིས་དམིགས་རྐྱེན་བྱས་ཤིང་མིག་གི་དབང་པོས་
ཐུན་མོང་མིན་པའི་བདག་རྐྱེན་བྱས་པ་ལས་བྱུང་བའི་གཟུགས་གསལ་བར་སྣང་བའི་
གཞན་རིག་གི་ཤེས་པའི་དངོས་མིང་ཆོས་ཅན།དེ་ཐུན་མོང་མིན་པར་གོ་བར་ནུས་པ་དེའི་
ཁྱབ་བྱེད་ཡིན་ཏེ། དེ་ཁྱོད་ཀྱི་ཁྱབ་པར་བྱ་པའི་ཆོས་ཡིན་ཕྱིར། མིག་ཤེས་ཞེས་པའི་ངག་
ཆོས་ཅན། གཟུགས་ཀྱིས་དམིགས་རྐྱེན་བྱས་རྟེན་བཅས་ཀྱི་མིག་གི་དབང་པོས་ཐུན་
མོང་མ་ཡིན་པའི་བདག་རྐྱེན་བྱས་པས་བྱུང་བའི་གཞན་རིག་གི་ཤེས་པ་དེའི་དངོས་མིང་
ཡིན་ཏེ། དེ་ཐུན་མོང་མིན་པར་གོ་ནུས་ཀྱི་མིང་ཡིན་པའི་ཕྱིར།དཔེར་ན་གཞན་རིག་
གི་ཤེས་པ་དེ་ཉིད་བརྗོད་པའི་ངག་བཞིན། ཞེས་བཀོད་པའི་ཚེ་དེ་ཐུན་མོང་མིན་པར་གོ་
ནུས་ཀྱི་མིང་ཆོས་ཅན། མིག་ཤེས་ཞེས་པའི་ངག་དེའི་དངོས་མིང་དུ་སྒྲུབ་པའི་རང་
བཞིན་གྱི་རྟགས་ཡང་དག་ཡིན་ཏེ། ་དེ་སྒྲུབ་ཀྱི་སྒྲུབ་རྟགས་ཡང་དག་གང་ཞིག དེའི་
དངོས་མིང་ལ་བདག་གཅིག་ཏུ་འབྲེལ་བའི་ཕྱིར་རོ།གཟུགས་ཤེས་ཞེས་པའི་ངག་ཆོས་
ཅན།གཞན་རིག་གི་ཤེས་པ་དེ་ཐུན་མོང་མིན་པར་གོ་ནུས་མིན་ཏེ།དེའི་དངོས་མིང་མ་
ཡིན་པའི་ཕྱིར། དཔེར་ན་རྔའི་སྒྲ་ལ་དབྱུ་གུའི་སྒྲ་ཞེས་མི་བརྗོད་པ་བཞིན།”རྣམ་པར་
ཤེས་པའི་ཚོགས་ལྔ་ནི་བསགས་པ་ལ་དམིགས་པ་ཅན་ནོ། ཞེས་པའི་མདོ་འདིས་ཚོགས་
སྤྱི་དོན་གཞན་དབང་པོའི་མངོན་སུམ་གྱི་གཟུང་ཡུལ་དུ་བསྟན་ནོ་ཞེ་ན། དེ་འགོག་པ་ལ།
དོན་གཞན་དང་ནི་མངོན་འབྲེལ་ཕྱིར།རྐང་པ་བཞི་གསུངས། ངག་དོན། དེ་འདྲའི་ལུང་
༡
ཆོས་ཅན།ཚོགས་སྤྱི་དོན་གཞན་དབང་མངོན་གྱི་གཟུང་ཡུལ་དུ་མ་བསྟན པར་ཐལ།
བསགས་རྡུལ་ཁྱད་པར་ཅན་རྣམས་དབང་མངོན་གྱི་དམིགས་རྐྱེན་དུ་བསྟན་པའི་ཕྱིར།
234

བསགས་རྡུལ་ཁྱད་པར་ཅན་རྣམས་དབང་མངོན་གྱི་དམིགས་རྐྱེན་དུ་བསྟན་དགོས་ཏེ།
དེ་རྣམས་དབང་མངོན་གྱི་དམིགས་རྐྱེན་ཡིན་པའི་ཕྱིར། དབང་པོའི་མངོན་སུམ་སྤྱི་དོན་
གཞན་གྱི་སྤྱོད་ཡུལ་ཅན་ཡིན་པར་ཐལ། སློབ་དཔོན་དབྱིག་གཉེན་གྱིས། སྐྱེ་མཆེད་ཀྱི་
རང་གི་མཚན་ཉིད་དེ་ལ་རང་གི་མཚན་ཉིད་ཀྱི་ཡུལ་ཅན་དེ་དག་རྣམ་པར་ཤེས་པའི་ཚོགས་
ལྔར་འདོད་ཀྱི་རྫས་ཀྱི་མཚན་ཉིད་ལ་ནི་མིན་ནོ། ཞེས་གསུངས་པའི་ཕྱིར་ཞེ་ན། དེ་འགོག་
པར་བྱེད་པ་ལ། རྡུལ་ཕྲན་གཞན་དག་མེད་པར་ནི། རྐང་པ་བཞི་གསུངས། ངག་དོན།
དེ་ལྟ་བུའི་ལུང་ཆོས་ཅན། དབང་པོའི་མངོན་སུམ་སྤྱི་དོན་གཞན་གྱི་སྤྱོད་ཡུལ་ཅན་དུ་
བསྟན་པ་མིན་པར་ཐལ། དབང་མངོན་བསགས་རྡུལ་ཁྱད་པར་ཅན་དེའི་ཚོགས་སྤྱིའི་ཡུལ་
ཅན་དུ་བསྟན་པ་ཙམ་ཡིན་པའི་ཕྱིར།དེ་ལྟར་བསྟན་དགོས་པའི་རྒྱུ་མཚན་ཡོད་དེ།
བསགས་རྡུལ་ཁྱད་པར་ཅན་རྣམས་དབང་མངོན་དེའི་དམིགས་རྐྱེན་དུ་ངེས་པར་དགོས་
པའི་ཕྱིར་ཏེ། ཟླ་མེད་ཀྱི་རྡུལ་ཕྲན་རེ་རེ་བ་རྣམས་ལ་དེའི་དམིགས་རྐྱེན་བྱེད་པའི་ནུས་
པ་མེད་པའི་ཕྱིར།: རིག་པ་ཅན་པ་ན་རེ། ཕྱེ་མ་ལེབ་ཀྱི་གཤོག་སྟེང་གི་ཁྲ་བོ་སྣ་ཚོགས་
པ་རྣམས་ཡན་ལག་ཅན་ཆ་མེད་གཅིག་གི་རང་བཞིན་ཡིན་ནོ་ཞེ་ན། དེ་འགོག་པ་ལ།སྣ་
ཚོགས་གཅིག་པའི་རང་བཞིན་མིན། རྐང་པ་གཉིས་སོགས་གསུངས། ངག་དོན། ཕྱེ་མ་
ལེབ་ཀྱི་གཤོག་སྟེང་གི་སྔོ་སེར་དཀར་དམར་བཞི་ཆོས་ཅན། ཡན་ལག་ཅན་ཆ་མེད་གཅིག་
གི་རང་བཞིན་མིན་ཏེ། ཁྱོད་རྫས་སྣ་ཚོགས་པ་ཡིན་པའི་ཕྱིར། དཔེར་ན་ནོར་བུ་དུ་མ་
སྤུངས་པའི་སྔོ་སེར་བཞིན་ནོ། དེ་སྐད་བྱས་པ་ལ་ཁོ་ན་རེ། སྔོ་སེར་དཀར་དམར་སྣ་
ཚོགས་སྣང་བའི་བློ་ཆོས་ཅན།- གཅིག་གི་རང་བཞིན་མ་ཡིན་པར་ཐལ། སྣ་ཚོགས་སུ་
སྣང་བའི་ཕྱིར། འཁོར་གསུམ་ཞེ་ན། ཁྱབ་པ་མེད་དེ། ཚུར་མཐོང་གི་རྒྱུད་ཀྱི་ཁྲ་འཛིན་
དབང་ཤེས་འཁྲུལ་ཤེས་ཡིན་པའི་ཕྱིར་ཏེ།དེ་ལ་ཁྲ་བོ་རགས་པར་སྣང་བ་དེ་
བདེན་པར་མ་གྲུབ་པའི་ཕྱིར་ཏེ། དེ་ལྟར་དུ་གཅིག་དུ་བྲལ་གྱི་རྟགས་ལ་བརྟེན་ནས་འགྲུབ།
235

དོན་ཤེས་གང་དུའང་མ་གྲུབ་པའི་རྟགས་ཀྱིས་ཀྱང་འགྲུབ་པའི་ཕྱིར། དང་པོ་འཆད་པ་ལ།
ཇི་ལྟ་ཇི་ལྟར་དོན་བསམ་པ། རྐང་པ་བཞི་གསུངས།གཉིས་པ་འཆད་པ་ལ། དེའི་ཕྱིར་
དོན་དང་ཤེས་པ་ལ། ཞེས་སོགས་གསུངས།ངག་དོན་རིམ་བཞིན། ཚུར་མཐོང་གི་རྒྱུད་
ཀྱི་ཁྲ་འཛིན་དབང་ཤེས་ལ་ཁྲ་བོ་རགས་པར་སྣང་བ་ཆོས་ཅན། དེ་ལ་སྣང་བ་ལྟར་བདེན་
པར་མ་གྲུབ་སྟེ།དེ་ལ་སྣང་བ་ལྟར་བདེན་པའི་གཅིག་ཏུ་མ་གྲུབ་པ་གང་ཞིགདེ་ལ་སྣང་
བ་ལྟར་བདེན་པའི་དུ་མར་ཡང་མ་གྲུབ་པའི་ཕྱིར།ཁྱབ་སྟེ། བདེན་པའི་གཅིག་དང་། བདེན་
པའི་དུ་བྲལ་ལ་བདེན་མེད་ཀྱིས་ཁྱབ་པར་བཅོམ་ལྡན་འདས་ཀྱིས་གསུངས་པའི་དོན་
དངོས་སྟོབས་ཀྱི་རིགས་པས་གྲུབ་པའི་ཕྱིར།:རིག་པ་ཅན་པ་འདིའི་ཕྱོགས་སྔ་སྨྲ་བ་པོ་
ཡིན་ཏེ། སྣ་ཚོགས་སྣང་ཅན་དོན་རྣམས་ལ། ཞེས་སོགས་ཀྱི་གཞུང་འདི་རིག་པ་ཅན་
པའི་འདོད་པ་བརྗོད་པའི་གཞུང་ཡིན་པའི་ཕྱིར། རྣམ་བདེན་པ་འདིའི་ཕྱོགས་སྔ་སྨྲ་བ་པོ་
མིན་ཏེ། རིག་པ་ཅན་པས་བརྗོད་པའི་སྐྱོན་འདི་རྣམས་རྣམ་བདེན་པ་ལ་འཇུག་ཅིང་། རྣམ་
རྫུན་པ་ལ་མི་འཇུག་པར་བསྟན་པའི་ཕྱིར་ཏེ། རྣམ་པ་དོན་དམ་པར་འདོད་པ་གང་ཡིན་
པ་དེ་ལ་སྐྱོན་དེ་ཡོད་ཀྱི། ཁོ་བོ་ཅག་ལ་ནི་མ་ཡིན་ཏེ།དེ་ལྟར་མི་འདོད་པའི་ཕྱིར་རོ། ཞེས་
གསུངས་པའི་ཕྱིར། གལ་ཏེ་རྣམ་བདེན་པ་འདིའི་ཕྱོགས་སྔ་སྨྲ་བ་པོ་ཡིན་ཏེ། འདིས་རྣམ་
བདེན་པའི་འདོད་པ་བཀག་པའི་ཕྱིར་ཞེ་ན། བྱེ་བྲག་པ། ལག་སོགས་གཡོ་ན་ཐམས་
ཅད་དག ཅེས་སོགས་ཀྱི་ཕྱོགས་སྔ་སྨྲ་བ་པོ་ཡིན་པར་ཐལ། དེས་བྱེ་བྲག་པ་བཀག་
པའི་ཕྱིར།ཁྱབ་པ་ཁས།ཁོ་ན་རེ། བྱེ་བྲག་པ་དེའི་ཕྱོགས་སྔ་སྨྲ་བ་པོ་མིན་ཏེ།།བྱེ་བྲག་
པས་སྐྱེ་བ་སྔ་ཕྱི་མེད་པར་མི་འདོད་པའི་ཕྱིར། རྒྱང་འཕེན་དེའི་ཕྱོགས་སྔ་སྨྲ་བ་པོ་ཡིན་
ཏེ།།དེས་སྐྱེ་བ་སྔ་ཕྱི་མེད་པར་འདོད་པར་ཕྱིར། ཁྱབ་སྟེ།གཞུང་དེས་སྐྱེ་བ་སྔ་ཕྱི་མེད་
པ་འགོག་པའི་ཕྱིར་ཞེ་ན། བདེན་མོད། རྣམ་བདེན་པ་འདིའི་ཕྱོགས་སྔ་སྨྲ་བ་པོ་མིན་ལ།-
རིག་པ་ཅན་པ་ཡིན་པའི་ཁྱད་པར་འཐད་པར་ཐལ། རྣམ་བདེན་པས་དབང་ཤེས་རྟོག་
-236 ~

པར་མི་འདོད། རིག་པ་ཅན་པས་འདོད་པའི་ཕྱིར། ཁྱབ་སྟེ། འདི་ནི་དབང་ཤེས་རྟོག་པར་
འདོད་པ་འགོག་པའི་གཞུང་ཡིན་པའི་ཕྱིར། འཁོར་གསུམ། གཞུང་འདི་རྣམས་ནི་རྣམ་
ངེས་ཊི ཀ་ཆེན་ལ་བརྟེན་ནས་བཤད་པར་བྱ་བ་ཡིན་ལ།སྤྱི་དོན་ནི།ལེགས་པར་བཤད་
པ་ཆོས་ལྔའི་དབང་པོ་ལས་ལེགས་པར་བཤད་ཡོད་པས་དེ་ལས་ཤེས་པར་བྱའོ།གཞུང་
ཕྱི་མའི་ངག་དོན་ནི། ཚུར་མཐོང་གི་རྒྱུད་ཀྱི་ཁྲ་འཛིན་དབང་ཤེས་ལ་ཁྲ་བོ་རགས་པར་
སྣང་བ་ཆོས་ཅན། དེ་ལ་སྣང་བ་ལྟར་བདེན་པར་མེད་དེ། དེ་ལ་སྣང་བ་ལྟར་ནང་ཤེས་པའི་
བདག་ཉིད་དུའང་མེད། ཕྱི་རོལ་དོན་ཕྲ་བ་དང་རགས་པ་གང་དུའང་མེད་པའི་ཕྱིར།
ལ་གཅིག་ནི་མེད་པས་ཀྱང་། །གཉིས་ཀའང་ཉམས་པར་འགྱུར་བ་ཡིན། ཞེས་སོགས་
ཀྱི་གྲུབ་དོན་འཆད་པ་ལ། དེའི་ཕྱིར་གཉིས་སྟོང་གང་ཡིན་པ། རྐང་པ་གཉིས་གསུངས།
གཟུགས་དང་གཟུགས་འཛིན་ཚད་མ་རྫས་གཞན་གྱིས་སྟོང་པའི་སྟོང་ཉིད་དེ་གཟུགས་
དང་གཟུགས་འཛིན་ཚད་མ་གཉིས་ཀའི་གནས་ལུགས་མཐར་ཐུག་ཡིན་ཏེ། དེ་གཉིས་
རྫས་གཞན་གྱིས་སྟོང་པར་བསྒྲུབས་ཟིན་པ་དེའི་ཕྱིར། མཐར་ཐུག་དཔྱོད་པའི་རིག་ཤེས་
ཀྱི་དཔྱད་བཟོད་གང་ཞིགདེ་རང་ཉིད་ལ་མཐར་ཐུག་དཔྱོད་པའི་རིག་ཤེས་སུ་སོང་བ་
རང་ཉིད་དོན་དམ་བདེན་པ་ཡིན་པའི་མཚན་ཉིད། ཐ་སྙད་པའི་ཚད་མའི་རྙེད་དོན་གང་ཞིག
མཐར་ཐུག་དཔྱོད་པའི་རིག་ཤེས་དེ་རང་ཉིད་ལ་མཐར་ཐུག་དཔྱོད་པའི་རིག་ཤེས་སུ་མ་
སོང་བ། རང་ཉིད་ཀུན་རྫོབ་བདེན་པ་ཡིན་པའི་མཚན་ཉིད་ཡིན། འདིའི་ཐད་ཀྱི་ཊིཀ་ཆེན་
གྱི་སྤྱི་དོན་རྣམས་ནི་དྲང་དོན་དགོངས་པ་ཅན་མང་དུ་སྣང་ཞིང་། གཞན་དག་ནི་ཤེས་པར་
སླ་བས་བཏང་སྙོམས་སུ་བྱའོ།ཁོ་ན་རེ།གཟུང་འཛིན་རྫས་གཞན་གྱིས་སྟོང་པའི་སྟོང་
ཉིད་བདེན་པར་མ་གྲུབ་པར་ཐལ། བདེན་གྲུབ་མེད་པར་སྟོན་པའི་མདོ་དུ་མ་ཡོད་པའི་ཕྱིར་
ཞེ་ན། མ་ཁྱབ་སྟེ། དེ་རྣམས་དྲང་དོན་དགོངས་པ་ཅན་གྱི་མདོ་ཡིན་པའི་ཕྱིར། དེས་ན་
སེམས་ཙམ་པས་དེའི་དགོངས་གཞི་འཆད་པ་ལ།གཟུང་དང་འཛིན་པའི་རྣམ་པ་ལས།
237 ~

རྐང་པ་བཞི་གསུངས། མདོ་སྡེ་པས་མདོ་དེའི་དགོངས་གཞི་འཆད་པ་ལ། ཕུང་པོ་ལ་
སོགས་བྱེ་བྲག་གིས། རྐང་པ་བཞི་གསུངས། ངག་དོན་རིམ་བཞིན། བདེན་གྲུབ་མེད་
ང་སྟོན་པའི་མདོ་ཆོས་ཅན། ཁྱོད་ཀྱི་དགོངས་གཞི་ཡོད་དེ།གཟུང་འཛིན་རྫས་གཞན་
བདེན་པར་མེད་པ་དེ་ཁྱོད་ཀྱི་དགོངས་གཞི་ཡིན་པའི་ཕྱིར། འདིའི་སྐབས་སུ། རང་གི་
བསྟན་དོན་སྒྲ་ཇི་བཞིན་མ་ཡིན་པས་རབ་ཏུ་ཕྱེ་བའི་མདོ་དེ། དྲང་དོན་གྱི་མདོའི་མཚན་
ཉིད། དགོངས་འགྲེལ་ནས་བཤད་པའི་འཁོར་ལོ་དང་པོ་གཉིས་ཀྱི་མདོ་ལྟ་བུ། རང་གི་
བསྟན་དོན་སྒྲ་ཇི་བཞིན་པས་རབ་ཏུ་ཕྱེ་བའི་མདོ། ངེས་དོན་གྱི་མདོའི་མཚན་ཉིད། དགོངས་
འགྲེལ་ནས་གསུངས་པའི་འཁོར་ལོ་ཐ་མའི་མདོ་ལྟ་བུ། རྒྱས་པར་ནི་དྲང་ངེས་རྣམ་འབྱེད་
ལས་ཤེས་པར་མཛོད། གཞུང་ཕྱི་མའི་ངག་དོན། བདེན་གྲུབ་མེད་པར་སྟོན་པའི་མདོ་
ཆོས་ཅན། མདོ་སྡེ་པའི་ལུགས་ལ་ཁྱོད་ཀྱི་དགོངས་གཞི་ཡོད་དེ།མདོ་སྡེ་པའི་ལུགས་
ལ་བྱ་བྱེད་བདེན་སྟོང་ཁྱོད་ཀྱི་དགོངས་གཞི་ཡིན་པའི་ཕྱིར། བྱ་བྱེད་བདེན་པར་མེད་དེ།
ལྟོ་ལྡིར་བ་དང་བུམ་པ་མཚན་མཚོན་དུ་སྣང་བའི་བློ་ལ་ལྟོ་ལྡིར་བ་གྲུབ་ཟིན་པའི་རྗེས་སུ་
བུམ་པ་གསར་དུ་བྱུང་བ་ལྟ་བུར་སྣང་བ་གང་ཞིག དེ་ལྟར་དོན་ལ་མི་གནས་པའི་ཕྱིར།
འདི་ལ་དགོངས་ནས་བཅོམ་ལྡན་འདས་ཀྱི་མདོ་ལས། མཚན་ཉིད་ནི་མཚན་ཉིད་ཀྱིས་
སྟོང་ངོ། ཞེས་སོགས་རྒྱ་ཆེར་གསུངས་སོ། གཞུང་འདིས་ཐེག་ཆེན་གྱི་གྲུབ་མཐའ་སྨྲ་
བའི་མདོ་སྡེ་པ་གསལ་བར་བསྟན་ཏོ། ཡན་ལག་ཅན་ཆ་མེད་ཀྱིས་སྟོང་པའི་བསགས་
རྡུལ་ཁྱད་པར་ཅན་རྣམས་དབང་མངོན་གྱི་རྒྱུ་ཡིན་ཏེ། དེ་ལྟར་ཆོས་ཉིད་ཀྱི་རིགས་པས་
གྲུབ་པའི་ཕྱིར།དཔེར་ན་དབང་མངོན་གྱི་རྐྱེན་གསུམ་བཞིན། བྱས་པ་ལ་ཁོ་ན་རེ། དབང་
མངོན་གྱི་རྒྱུ་ཡིན་དུ་ཆུག་ཀྱང་གཟུང་དོན་མིན་ནོ་ཞེ་ན། དེ་འགོག་པ་ལ། རྒྱུ་ཡི་དངོས་
པོ་མ་གཏོགས་པ།རྐང་པ་བཞི་གསུངས།ཡན་ལག་ཅན་ཆ་མེད་ཀྱིས་སྟོང་པའི་བསགས་
རྡུལ་ཁྱད་པར་ཅན་རྣམས་ཆོས་ཅན། དབང་མངོན་གྱི་གཟུང་དོན་ཡིན་ཏེ། དེ་ལ་རང་
~238~

འདྲའི་རྣམ་པ་གཙོ་བོར་དངོས་སུ་གཏོད་བྱེད་གང་ཞིག དེ་དེའི་གཟུང་དོན་གྱི་མཚན་ཉིད་
ཡིན་པའི་ཕྱིར་ཏེ། དེ་ལས་གཞན་དུ་གྱུར་པའི་དེའི་མཚན་ཉིད་མེད་པའི་ཕྱིར་རོ། མདོ་
ལས། དགེ་སློང་དག་གཟུགས་ཤེས་པ་ནི་རྣམ་པ་གཉིས་ཏེ། མིག་དང་ཡིད་ལ་བརྟེན་
པའོ། ཞེས་གསུངས་པའི་ཡིད་ལ་བརྟེན་པའོ་ཞེས་པའི་དོན་འཆད་པ་ལ། ཀུན་བཏུས་
ལས། ཡིད་ཀྱང་དོན་དང༌། ཞེས་དང་། དེའི་འགྲེལ་པར་ཡིད་ནི་ཡུལ་གཟུགས་ལ་
སོགས་པ་ལ་དམིགས་པའི་ཉམས་སུ་མྱོང་བའི་རྣམ་པས་འཇུག་པར་བྱེད་དེ། རྟོག་པ་
མེད་པ་འབའ་ཞིག་གོ་ཞེས་གསུངས་པ་ལ། མུ་སྟེགས་རྣ་བ་མ་ཕུག་པ་ན་རེ། གཟུགས་
འཛིན་ཡིད་མངོན་མེད་པར་ཐལ། དེས་གཟུགས་འཛིན་དབང་མངོན་གྱིས་བཟུང་བའི་
གཟུགས་འཛིན་ན་ཚད་མར་མི་འགྱུར། མ་བཟུང་བའི་གཟུགས་འཛིན་ན་ལོང་བའི་རྒྱུད་
ལ་གཟུགས་འཛིན་ཡིད་མངོན་ཡོད་པར་འགྱུར་བའི་ཕྱིར་ཞེས་ཟེར། འདི་ལ་ཐལ་བ་དང་
པོའི་ལན་བསྟན་པ་དང་། གཉིས་པའི་ལན་བསྟན་པ་གཉིས། དང་པོ་ནི། སྐད་ཅིག་ཉིད་
ཕྱིར་འདས་པ་ཡི། རྐང་པ་གཉིས་གསུངས། གཉིས་པ་འཆད་པ་ལ། དེ་ཕྱིར་དབང་པོའི་
རྣམ་པར་ཤེས། རྐང་པ་བཞི་གསུངས། འདིའི་སྐབས་སུ་སྤྱི་དོན་དང་གཞུང་དོན་གཉིས།
དང་པོ་ལ། ཡིད་མངོན་གྱི་མཚན་ཉིད། དབྱེ་བ། སྐྱེ་ཚུལ། རྐྱེན་གསུམ་ངོས་བཟུང་།
སྒྲུབ་བྱེད་ཀྱི་རིགས་པ། ཡིད་དབང་ངོས་བཟུང་བ་དང་དྲུག དང་པོ་ནི།གཞན་རིག་གི་
ཡིད་ཀྱི་ཤེས་པ་དང་མངོན་སུམ་གྱི་གཞི་མཐུན་དུ་གྱུར་པའི་རིག་པ་ཡིད་མངོན་གྱི་མཚན་
ཉིད། གཉིས་པ་ལ་ཡིད་དབང་ཙམ་ལ་བརྟེན་པའི་ཡིད་མངོན་དང་། ཁྱད་པར་ཅན་ལ་
བརྟེན་པའི་ཡིད་མངོན་གཉིས།དང་པོ་ལ་གཟུགས་འཛིན་ཡིད་མངོན་ནས་རེག་བྱ་འཛིན་
པའི་ཡིད་མངོན་གྱི་བར་ལྔ། གཉིས་པ་ལ་འཕགས་རྒྱུད་ཀྱི་མངོན་པར་ཤེས་པ། སྤྱན།
རྣལ་འབྱོར་མངོན་སུམ་ལ་སོགས་པ་དུ་མ་ཡོད་དོ། གསུམ་པ་ནི། སྤྱིར་གཟུགས་འཛིན་
ཡིད་མངོན་གྱི་སྐྱེ་ཚུལ་མཐའ་གཅིག་ཏུ་མ་ངེས་ཏེ། ལྷའི་མིག་གི་མངོན་པར་ཤེས་པ་
239~

སོགས་གཟུགས་འཛིན་ཡིད་མངོན་ཡིན་པའི་ཕྱིར། མིག་དང་རྣ་བའི་མངོན་ཤེས་ནི། །
ལུང་དུ་མ་བསྟན་ལྷག་རྣམས་དགེ ཞེས་གསུངས་པ་དང་མི་འགལ་ཏེ། དེ་ནི་བྱེ་བྲག་སྨྲ་
བའི་ལུགས་ཡིན་པའི་ཕྱིར་ཏེ། མངོན་ཤེས་རྣམ་དྲུག་རྣམ་གྲོལ་བློ། ཞེས་པ་བྱེ་བྲག་སྨྲ་
བའི་ལུགས་ཡིན་པའི་ཕྱིར། གཞུང་འདི་ཉིད་ཀྱི་དངོས་ཀྱི་བསྟན་བྱའི་གཙོ་བོར་གྱུར་པའི་
ཚུར་མཐོང་གི་གཟུགས་འཛིན་ཡིད་མངོན་དེ་ནི་རང་གི་དེ་མ་ཐག་རྐྱེན་དབང་མངོན་གྱི་
རྒྱུན་མཐར་སྐྱེས་པ་ཡིན་ཏེ། མིག་བྱེད་པ་དང་ལྡན་པའི་གཟུགས་གསལ་བར་སྣང་བའི་
ཐ་མལ་པའི་ཤེས་པ་རྣམས་མིག་ཤེས་ཁོ་ན་ཡིན་པའི་ཕྱིར།དེར་ཐལ།དེ་ལྟ་མིན་ན་དེའི་
རྒྱུད་ལ་མིག་ཤེས་གཏན་མེད་དུ་འགྱུར་བའི་ཕྱིར་ཏེ། སློབ་དཔོན་ཆོས་མཆོག་གིས། ཡིད་
ཀྱི་རྣམ་པར་ཤེས་པ་དེ་ཡང་མིག་གི་བྱ་བ་འདས་པའི་ཚེ་མངོན་སུམ་དུ་བྱེད་དོ། མིག་
བྱེད་པ་དང་ལྡན་པའི་དུས་ཀྱི་གཟུགས་གསལ་བར་སྣང་བའི་ཤེས་པ་གང་ཡིན་པ་དེ་ནི་
མིག་ལ་བརྟེན་པ་ཁོ་ན་ཡིན་ཏེ། དེ་ལྟ་མིན་ན་རྣམ་པར་ཤེས་པ་གང་ཡང་མིག་ལ་བརྟེན་
པ་མི་འཐད་པར་འགྱུར་རོ། ཞེས་གསུངས་པའི་ཕྱིར། བཞི་པ་ནི། གཟུགས་འཛིན་ཡིད་
མངོན་རང་གི་རྣམ་ལྡན་དུ་གཙོ་བོར་དངོས་སུ་སྐྱེད་བྱེད། དེའི་དམིགས་རྐྱེན་གྱི་མཚན་
ཉིད། དེའི་དངོས་རྒྱུར་གྱུར་པའི་གཟུགས་ལྟ་བུའོ། དེ་གཟུགས་འཛིན་ནུས་སུ་གཙོ་
བོར་དངོས་སུ་སྐྱེད་བྱེད། དེའི་བདག་རྐྱེན་གྱི་མཚན་ཉིད། དེ་མྱོང་བ་གསལ་རིག་ཏུ་
གཙོ་བོར་དངོས་སུ་སྐྱེད་བྱེད། དེའི་དེ་མ་ཐག་རྐྱེན་གྱི་མཚན་ཉིད། དེའི་དངོས་རྒྱུར་
གྱུར་པའི་ཡིད་དབང་ནི་ཕྱི་མ་གཉིས་ཀའི་མཚན་གཞི་ཡིན་ནོ།ལྔ་པ་ནི། དགེ་སློང་དག་
གཟུགས་ཤེས་པ་ནི་ཡིད་ལ་བརྟེན་པའོ་ཞེས་པའི་ལུང་ཆོས་ཅན། རང་གི་བསྟན་བྱའི་
དོན་ལ་མི་སླུ་སྟེ། །དཔྱད་གསུམ་གྱིས་དག་པའི་ལུང་ཡིན་པའི་ཕྱིར། ཞེས་པའི་རྟགས་
ཡང་དག་ལ་བརྟེན་ནས་གཟུགས་འཛིན་ཡིད་མངོན་ཡོད་པར་འགྲུབ་སྟེ། ཆོས་མཆོག་
གིས། ཡིད་ཀྱི་མངོན་སུམ་སྒྲུབ་པ་ལ་ཚད་མ་གཞན་ནི་བཙལ་བར་བྱ་བ་མིན་ནོ། ཞེས་
~240~

གསུངས་པའི་ཕྱིར། དེས་ན། གཞུང་འདི་ཉིད་ཀྱི་དངོས་ཀྱི་བསྟན་བྱའི་གཙོ་བོར་གྱུར་
པའི་གཟུགས་འཛིན་ཡིད་མངོན་འདི་ནི་ཁྱད་ཆོས་བཞི་ལྡན་ཡིན་ཏེ། རང་གི་དེ་མ་ཐག་
རྐྱེན་དུ་གྱུར་པའི་དབང་མངོན་གྱི་རྒྱུན་མཐར་བྱུང་བ། ཚུར་མཐོང་ལ་ཤིན་ཏུ་ལྐོག་ཏུ་གྱུར་
པ། དུས་མཐའི་སྐད་ཅིག་མ་ཡིན་པ། ཚད་མ་མ་ཡིན་པའི་ཁྱད་ཆོས་དང་ལྡན་པའི་ཕྱིར།
གལ་ཏེ་དེ་ཚུར་མཐོང་གི་རྒྱུད་ཀྱི་ཚད་མ་ཡིན་ན།དེ་ཉམས་སུ་མྱོང་བའི་རང་རིག་གིས་
དེ་གྲུབ་པར་འགྱུར་ཏེ། དེ་ནི་ཚུར་མཐོང་གི་རྒྱུད་ཀྱི་ཚད་མ་ཡིན་པའི་ཕྱིར། དཔེར་ན་
ཚུར་མཐོང་གི་རྒྱུད་ཀྱི་གཟུགས་འཛིན་དབང་མངོན་བཞིན་ནོ། ཊིཀ་ཆེན་ལས།
རྒྱུད་ཀྱི་ཚད་མ་ཡིན་ན་ངེས་པར་རང་རིག་མངོན་སུམ་ཚད་མས་གྲུབ་དགོས་པས་སོ་
སོ་སྐྱེ་བོའི་རྒྱུད་ལ་ཡིད་ཀྱི་མངོན་སུམ་ཡོད་ཀྱང་། ཡིད་ཀྱི་མངོན་སུམ་ཚད་མ་མེད་ལ།
ཞེས་སོགས་གསུངས་ལ། ཚུར་མཐོང་གི་རྒྱུད་ལ་གཞུང་འདིའི་དངོས་ཀྱི་བསྟན་བྱའི་
གཙོ་བོར་གྱུར་པའི་ཡིད་ཀྱི་མངོན་སུམ་ཚད་མ་མེད་ཀྱང་། དེའི་རྒྱུད་ལ་ཡིད་ཀྱི་མངོན་
སུམ་ནི་ཡོད་དེ། དེའི་རྒྱུད་ཀྱི་གཞན་སེམས་ཤེས་པའི་མངོན་ཤེས་སོགས་ཡིད་ཀྱི་
.༩མངོན་སུམ་ཡིན་པའི་ཕྱིར་ཏེ། དེ་མངོན་སུམ་ནི་ཡིན་ལ། ཡིད་ཀྱི་མངོན་སུམ་ལས་
གཞན་དུ་མི་འཐད་པའི་ཕྱིར། ཞེས་རིགས་ཐིགས་ཊི ཀ་ཆེན་ལས་གསུངས་སོ། སྐབས་
འདི་དང་གཞན་དག་ཏུའང་། ཕྲ་བའི་མི་རྟག་པ་ཡིན་ན། ཚུར་མཐོང་གིས་མངོན་སུམ་དུ་
མ་རྟོགས་པས་ཁྱབ་སྟེ། ཕྲ་བའི་མི་རྟག་པ་ཚུར་མཐོང་གིས་མངོན་སུམ་དུ་མ་རྟོགས་པའི་
ཕྱིར། ཤིན་ཏུ་ལྐོག་གྱུར་ཡང་དེ་བཞིན་དུ་སྨྲ་བ་རྣམས་ནི་གསུང་རབ་ཀྱི་དགོངས་པ་མིན་
ཏེ། མི་རྟག་པ་དེ་སྒྲའི་སྟེང་དུ་ཕྲ་བའི་མི་རྟག་པ་དང་གློག་སྐད་ཅིག་ཐ་མ་ལྟ་བུའི་སྟེང་དུ་
རགས་པའི་མི་རྟག་པར། སྒྲ་རྣམས་ཀྱིས་ནི་བརྡར་བཏགས་སྟོན། ཞེས་སོགས་ཀྱི་ཊི ཀ་
ཆེན་དུ་གསུངས་ཤིང་། གལ་ཏེ་ཤིན་ཏུ་ལྐོག་གྱུར་དོན། །ལུང་མེད་པར་ནི་ཤེས་སྲིད་ན།
ཞེས་དང་།ཚད་མ་ལྐོག་གྱུར་དོན་ཤེས་ཡིན། ཞེས་སོགས་ཀྱི་སྐབས་སུ་ལྷ་དང་ཚངས་
241~

པ་ལ་སོགས་པ་ཤིན་ཏུ་ལྐོག་གྱུར་དུ་གསུངས་པ་རིགས་པའི་ཕྱིར། དྲུག་པ་ནི། རང་གི་
དེ་མ་ཐག་འབྲས་ཀྱི་དུས་ན་འདས་པའི་རྣམ་པར་ཤེས་པའི་ཚོགས་དྲུག་ཡིད་དབང་ཡིན་ཏེ།
མཛོད་ལས། །དྲུག་པོ་འདས་མ་ཐག་པ་ཡི། །རྣམ་ཤེས་གང་ཡིན་དེ་ཡིད་དོ། ཞེས་དང་།
ཆོས་མཆོག་གིས། ཡིད་ཅེས་བྱ་བ་ནི་ཡིད་ཉིད་ལ་བརྟེན་ནས་གཟུང་བར་བྱ་སྟེ། རྣམ་
པར་ཤེས་པ་ཐམས་ཅད་ཡིད་ཉིད་ཡིན་པའི་ཕྱིར་རོ། ཞེས་གསུངས་པའི་ཕྱིར། གཉིས་
པ་གཞུང་དོན་ནི། གཞུང་གོང་མའི་ངག་དོན། གཟུགས་འཛིན་དབང་མངོན་གྱི་གཟུང་
དོན་དེ་གཟུགས་འཛིན་ཡིད་མངོན་གྱི་གཟུང་དོན་མིན་ཏེ། དེ་གཟུགས་འཛིན་ཡིད་མངོན་
གྱི་དངོས་རྒྱུའི་དུས་ན་འདས་ཟིན་པའི་ཕྱིར་ཏེ། དེ་གཟུགས་འཛིན་དབང་མངོན་གྱི་
སྔར་འོངས་པའི་སྐད་ཅིག་མ་ཡིན་པའི་ཕྱིར། རྣ་བ་མ་ཕུག་པའི་སྡེ་པ་ན་རེ། གཟུགས་
འཛིན་དབང་མངོན་དང་གཟུགས་འཛིན་ཡིད་མངོན་རྣམས་གཟུང་དོན་རྟག་པའི་དངོས་
པོ་ལས་སྐྱེས་པ་ཡིན་ནོ་ཞེས་ཟེར་ན། སྐད་ཅིག་མིན་ན་མཚན་ཉིད་ནི། རྐང་པ་གཉིས་
ཀྱིས་ཡིད་ཀྱི་མངོན་སུམ་ཚད་མའི་མཚན་ཉིད་ཀྱི་ཟུར་དུ་རང་འདྲེན་བྱེད་ཀྱི་ཚད་མ་སྔ་
མས་རྟོགས་ཟིན་གྱི་དོན་ལ་བསྣན་ནས་འཇུག་པ་ཞེས་བརྗོད་རིགས་པར་ཐལ། གཟུགས་
འཛིན་ཡིད་མངོན་དེ་གཟུང་དོན་རྟག་པའི་དངོས་པོ་ལས་སྐྱེས་པའི་ཕྱིར། རྟགས་ཁས།
གཞུང་ཕྱི་མའི་ངག་དོན་ནི། གཟུགས་འཛིན་ཡིད་མངོན་གྱི་གཟུང་དོན་དེ་ནི་གཟུགས་
འཛིན་དབང་མངོན་གྱི་གཟུང་དོན་དེ་ལས་རྫས་གཞན་དུ་གྱུར་པ་ཡིན་ཏེ། གཟུགས་
འཛིན་ཡིད་མངོན་དེ་རང་གི་དེ་མ་ཐག་རྐྱེན་དུ་གྱུར་པའི་གཟུགས་འཛིན་དབང་མངོན་
ལས་བ
བདེ་སོགས་བདག་ཉིད་གཞན་མི་བརྟེན། ཞེས་
སོགས་ཀྱི་སྐབས་སུ། སྤྱི་དོན་དང་གཞུང་དོན་གཉིས། དང་པོ་ལ། རང་རིག་གི་མཚན་
ཉིད་དང་སྒྲུབ་བྱེད་ཀྱི་རིགས་པ་གཉིས། དང་པོ་ནི། འཛིན་རྣམ་རང་རིག་གི་མཚན་ཉིད།
རྟོག་བྲལ་མ་འཁྲུལ་བའི་འཛིན་རྣམ་རང་རིག་མངོན་སུམ་གྱི་མཚན་ཉིད། རྟོག་བྲལ་མ་
-242

འཁྲུལ་བའི་གསར་དུ་མི་སླུ་བའི་འཛིན་རྣམ་རང་རིག་མངོན་སུམ་ཚད་མའི་མཚན་ཉིད་
ཡིན། གཉིས་པ་ནི། ཤེས་པ་ཐམས་ཅད་ཀྱི་སྟེང་ན་རང་རིག་ཡོད་དེ། དེ་ཐམས་ཅད་ཀྱི་
སྟེང་ན་རང་གི་དེ་མ་ཐག་རྐྱེན་གྱིས་གཙོ་བོར་བཞག་པའི་ལག་རྗེས་མྱོང་བ་གསལ་རིག་
དང་། ཡུལ་ཀྱི་རྣམ་པས་ཁ་སྒྱུར་བའི་ཆ་ཤས་གཉིས་ཡོད་པའི་ཕྱིར་ཏེ། ནོར་བུ་ཆུ་ཤེལ་
ལྟ་བུ་ལ་ཤིན་ཏུ་དྭངས་པའི་ཆ་དང༌། འོག་གཞི་སྔོན་པོ་ལྟ་བུའི་ཁ་སྐྱུར་བའི་ཆ་གཉིས་ཡོད་
པའི་ཕྱིར་ཏེ། རྟོག་གེ་འབར་བ་ལས། དངོས་སྨྲ་བའི་འདོད་པ་བརྗོད་པའི་སྐབས་སུ།
གལ་ཏེ་དེ་སྒྲུབ་པར་བྱ་བའི་ཕྱིར། རྣམ་པར་ཤེས་པ་ནི་རང་སྣང་བ་དང་། ཡུལ་དུ་སྣང་བ་
ཞེས་བྱ་བ་གཉིས་ཡོད་དེ། རང་གི་རང་བཞིན་དུ་གནས་པ་དང་། གཞན་གྱི་རྣམ་པར་
འབྱུང་བ་ནི་ནོར་བུ་ཤེལ་གོང་བཞིན་ཏེ་ཇི་ལྟར་ནོར་བུ་ཤེལ་གོང་གི་ངོ་བོ་ཉིད་ནི་དྭངས་
པ་ཡིན་ལ། སྔོན་པོ་ལ་སོགས་པས་ཉེ་བར་བསྒྱུར་བའི་ཁྱད་པར་གྱིས་སྔོན་པོར་སྣང་
བར་ཡང་མཚོན་པ་བཞིན་ནོ། དེ་བཞིན་དུ་སེམས་རང་སྣང་བ་ཡང་ཡུལ་གྱི་རྣམ་པར་
ཡོངས་སུ་གྱུར་པ་ན་ཡུལ་གྱི་སྣང་བ་ཉིད་དུ་ཉེ་བར་དམིགས་པ་ཡིན་ནོ། ཞེས་གསུངས་
པའི་ཕྱིར། །ངག་དོན་ནི། སྔོར་སྣང་དབང་ཤེས་ཀྱི་སྟེང་གི་མྱོང་བ་གསལ་རིག་ལ་འཛིན་
རྣམ་དང་རང་རིག དེའི་སྟེང་གི་སྔོན་པོའི་རྣམ་པ་ཤར་བའི་ཤེས་པ་ལ་དེའི་གཟུང་རྣམ་
དང་གཞན་རིག་ཏུ་འདོད་ཅེས་པའོ། གཉིས་པ་གཞུང་དོན་ནི། ཀུན་བཏུས་ལས། ཆགས་
ལ་སོགས།།རང་རིག་རྣམ་པར་མི་རྟོག་པའོ། ཞེས་པས་རང་རིག་རྟོག་བྲལ་དུ་བསྒྲུབས།
དེའི་དོན་འཆད་པ་ལ་གཞུང་འདི་རྣམས་གསུངས།ངག་དོན།བདེ་བ་ཉམས་སུ་མྱོང་
བའི་རང་རིག་ནི་མིང་སྦྱོར་རྟོག་པ་མིན་ཏེ། དེས་བརྡ་བྱེད་པར་མི་ནུས་པའི་ཕྱིར་ཏེ། བརྡ་
དུས་ཀྱི་བདེ་བ་ཐ་སྙད་ཀྱི་དུས་ན་མེད་པའི་ཕྱིར་རོ། ༈ གཅིག་ཚེ་གསལ་བས་བསྒྲིབས་
ན་ཡང་། ཞེས་སོགས་ཀྱི་སྐབས་སུ་སྤྱི་དོན་དང་། གཞུང་དོན་གཉིས།དང་པོ་ལ་གཙོ་
བོ་སེམས་དང་། འཁོར་སེམས་བྱུང་གི་མཚན་ཉིད། དབྱེ་བ། གཅིག་ཐ་དད་དཔྱད་པ།
243~

སྒྲ་དོན་དང་བཞི།དང་པོ་ནི། རང་གི་འཁོར་སེམས་བྱུང་དང་མཚུངས་ལྡན་རྣམ་པ་ལྔས་
མཚུངས་པར་ལྡན་པའི་རིག་པ་གཙོ་བོ་སེམས་ཀྱི་མཚན་ཉིད། རང་གི་གཙོ་བོ་སེམས་
དང་མཚུངས་ལྡན་རྣམ་པ་ལྔས་མཚུངས་པར་ལྡན་པའི་རིག་པ་འཁོར་སེམས་བྱུང་གི་
མཚན་ཉིད། དེ་སྐད་དུའང་། ཕུང་པོ་ལྔའི་རབ་བྱེད་ལས། སེམས་ལས་བྱུང་བའི་ཆོས་
རྣམས་ཅི་ཞེ་ན། གང་སེམས་དང་མཚུངས་པར་ལྡན་པའི་ཆོས་རྣམས་སོ། ཞེས་གསུངས་
སོ། མཚུངས་ལྡན་ལྔ་ནི། རྟེན་དང་། དམིགས་པ་དང་། རྣམ་པ་དང་། དུས་དང་།རྫས་
མཚུངས་པའོ། རྟེན་མཚུངས་པ་ནི།:ཐུན་མོང་མ་ཡིན་པའི་བདག་རྐྱེན་མཚུངས་པ།
གཉིས་པ་ནི།དམིགས་ཡུལ་གཉིས་འདྲ་བ། གསུམ་པ་ནི། འཛིན་སྟངས་འདྲ་བ།བཞི་
པ་ནི། དུས་མཉམ་པ། ལྔ་པ་ནི། སེམས་གཅིག་གི་འཁོར་དུ་སེམས་བྱུང་ཚོར་བ་ལྟ་བུ་
རྫས་ཐ་དད་པ་དུས་ཅིག་ཅར་དུ་མི་འབྱུང་བའི་དོན་ཡིན་ལ། སེམས་སེམས་བྱུང་སློབ་
དཔོན་བློ་བརྟན་གྱིས་རྣམ་པ་མི་མཚུངས་པར་གསུངས་པའི་དོན་ནི། མིག་གི་རྣམ་པར་
ཤེས་པས་གཟུགས་ཀྱི་ངོ་བོ་ཙམ་མཐོང་བ་ན་བྱེད་ལས་རྫོགས་ལ།དེའི་འཁོར་དུ་བྱུང་
བའི་འདུ་ཤེས་ཀྱིས་གཟུགས་ཀྱི་ངོ་བོ་ཙམ་མཐོང་བས་བྱེད་ལས་མི་རྫོགས་ཀྱི་གཟུགས་
ཀྱི་ཁྱད་པར་ཕྲ་མོ་རྣམས་ཀྱང་མཐོང་བའི་སྒོ་ནས་བྱེད་ལས་རྫོགས་དགོས་པའི་དོན་ཡིན་
ནོ། གཉིས་པ་ནི། སེམས་ལ་དབྱེ་ན། རྣམ་པར་ཤེས་པའི་ཚོགས་དྲུག སེམས་བྱུང་ལ་
ཀུན་འགྲོ་ལྔ། ཡུལ་ངེས་ལྔ། དགེ་བ་བཅུ་གཅིག རྩ་ཉོན་དྲུག །ཉེ་ཉོན་ཉི་ཤུ་གཞན་
འགྱུར་བཞི་སྟེ་ལྔ་བཅུ་རྩ་གཅིག་ཏུ་ཡོད་དོ། ཚོར་བ་དང་། འདུ་ཤེས་དང་། སེམས་པ་
དང་། རེག་པ་དང་། ཡིད་ལ་བྱེད་པ་དང་ལྔ་ཀུན་འགྲོ་ཡིན་ཏེ། སེམས་པ་དང་ཡིད་ལ་
བྱེད་པ་གཉིས་མེད་ན་སེམས་ཡུལ་ལ་ཕྱོགས་པ་མེད་ཅིང་། དམིགས་པ་བྱེ་བྲག་པ་ལ་
སེམས་གཏོད་པ་མེད་པའི་ཕྱིར་ཏེ། མདོ་ལས། ཡིད་ལ་བྱེད་པ་དང་། སེམས་པས་
མངོན་པར་མ་བསྒྲུབས་ཤིང་། མངོན་པར་འདུས་མ་བྱས་པར་རྣམ་པར་ཤེས་པ་ཇི་ལྟར་
P~244~

འབྱུང་བར་འགྱུར། ཞེས་གསུངས་པའི་ཕྱིར། ཚོར་བ་དང་འདུ་ཤེས་གཉིས་མེད་ན།
རིམ་བཞིན་མྱོང་བ་མེད་ཅིང་།ཡུལ་གྱི་མཚན་མ་འཛིན་པ་མེད་ལ།རེག་པ་མེད་ན་རྟེན་
མེད་པས་ཚོར་བ་སོགས་བཞི་པོ་མི་འབྱུང་བའི་ཕྱིར། འདུན་པ་དང་། མོས་པ་དང་།
དྲན་པ་དང་། ཏིང་ངེ་འཛིན་དང་།ཤེས་རབ་ལྔ་ནི་ཡུལ་ངེས་ཡིན་ཏེ།ཡུལ་བྱེ་བྲག་པ་ཁོ་
ན་ལ་འཇུག་པར་ངེས་པའི་ཕྱིར། དད་པ་དང་། ངོ་ཚ་ཤེས་པ་དང་། ཁྲེལ་ཡོད་པ་དང་།
མ་ཆགས་པ་དང་། ཞེ་སྡང་མེད་པ་དང་། གཏི་མུག་མེད་པ་དང་། བརྩོན་འགྲུས་དང་།
ཤིན་ཏུ་སྦྱངས་པ་དང་། བག་ཡོད་པ་དང་།བཏང་སྙོམས་དང་། རྣམ་པར་མི་འཚེ་བ་སྟེ་
བཅུ་གཅིག་ནི་དགེ་བ་ཡིན་ཏེ། ངོ་བོ་དང་མཚུངས་ལྡན་ཅི་རིགས་ཀྱི་སྒོ་ནས་དགེ་བའི་
ཕྱིར། འདོད་ཆགས་དང་། ཁོང་ཁྲོ་དང་། ང་རྒྱལ་དང་། མ་རིག་པ་དང་། ཐེ་ཚོམ་དང་།
ལྟ་བ་སྟེ་དྲུག་ནི་རྩ་ཉོན་ཡིན་ཏེ། སེམས་ཉོན་མོངས་པར་བྱེད་པའི་གཙོ་བོ་ཡིན་པའི་ཕྱིར།
ཁྲོ་བ་དང་། འཁོན་དུ་འཛིན་པ་དང་། འཆབ་པ་དང་། འཚིག་པ་དང་། ཕྲག་དོག་དང་།
སེར་སྣ་དང་། སྒྱུ་དང་། གཡོ་དང་། རྒྱགས་པ་དང་། རྣམ་པར་འཚེ་བ་དང་།ངོ་ཚ་མེད་
པ་དང་། ཁྲེལ་མེད་པ་དང་། རྨུགས་པ་དང་། རྒོད་པ་དང་། མ་དད་པ་དང་། ལེ་ལོ་དང་།
བག་མེད་པ་དང་། བརྗེད་ངེས་དང་། ཤེས་བཞིན་མིན་པ་དང་། རྣམ་གཡེང་སྟེ་ཉི་ཤུ་ནི་
ཉེ་ཉོན་ཡིན་ཏེ། རྩ་ཉོན་གྱི་ཆར་གཏོགས་ཤིང་། སེམས་ཉེ་བར་ཉོན་མོངས་པར་བྱེད་
པའི་ཕྱིར། »གཉིད་དང་། འགྱོད་པ་དང་། རྟོག་དཔྱོད་བཞི་ནི་གཞན་འགྱུར་ཡིན་ཏེ།
མཚུངས་ལྡན་གྱི་དབང་གིས་དགེ་སོགས་གསུམ་ཅི་རིགས་སུ་འགྱུར་བའི་ཕྱིར། གསུམ་
པ་ནི། སེམས་སེམས་བྱུང་རྫས་གཅིག་ཡིན་ཏེ། ཡིད་རྟོག་དང་དེའི་འཁོར་དུ་བྱུང་བའི་
སེམས་བྱུང་རྣམས་རྫས་ཐ་དད་མ་ཡིན་པའི་ཕྱིར་ཏེ། དེ་ལྟར་དུ་རྟོག་གཉིས་ཅིག་ཅར་མཐོང་
བ་མེད། ཅེས་སོགས་ཀྱི་རིགས་པས་འགྲུབ་པའི་ཕྱིར་ཏེ། །ཡིད་རྟོག་དང་དེའི་འཁོར་དུ་
བྱུང་བའི་སེམས་བྱུང་རྣམས་རྟོག་པ་རིགས་མཐུན་ཡིན་པའི་ཕྱིར། བཞི་པ་སྒྲ་དོན་ནི། དེ་
245 ~

ཡང་ཙི་ཏ་སོག་པ་ལའོ་ཞེས་འབྱུང་བས། བག་ཆགས་གསོག་པའི་དོན་གྱིས་སེམས།
ཡུལ་ཤེས་པས་ན་ཡིད། ཡུལ་སོ་སོར་རྣམ་པར་ཤེས་པས་ན་རྣམ་པར་ཤེས་པའོ།སེམས་
ལ་བརྟེན་ནས་འཕྲལ་ལ་འབྱུང་བས་ན་སེམས་བྱུང་ངོ་། གཉིས་པ་གཞུང་དོན་ནི། ཡུལ་
དང་ཤེས་པའི་བར་གྱི་བློའམ་ཆེན་པོ་ཆོས་ཅན། ཡོད་པ་མིན་ཏེ། ཚད་མས་མ་དམིགས་
པའི་ཕྱིར། བྱས་པ་ལ་ཁོ་ན་རེ། ཚོར་བདེ་གསལ་བར་རྒྱུ་བའི་ཚེ་ན་ཀུན་འགྲོ་ལྷག་མ་
བཞི་ཆོས་ཅན། མེད་པར་ཐལ། ཚད་མས་མ་དམིགས་པའི་ཕྱིར། ཞེས་ཟེར། རྟགས་མ་
གྲུབ་ཅེས་སྟོན་པ་ལ་རྐང་པ་བཞི་པོ་འདི་གསུངས། ཚོར་བདེ་གསལ་བར་རྒྱུ་བའི་ཚེ།ཀུན་
འགྲོ་ལྷག་མ་རྣམས་ཆོས་ཅན། ཚད་མས་མ་དམིགས་པའི་སྐྱོན་མེད་དེ། ” སེམས་ཀྱི་
རྒྱུན་ལ་བརྟགས་པ་ན་ཐ་དད་དུ་འགྲུབ་པའི་ཕྱིར།།རྣལ་འབྱོར་ཤེས་པ་སྔར་བཤད་པ།
ཞེས་པའི་སྐབས་སུ། སྤྱི་དོན་དང་གཞུང་དོན་གཉིས། དང་པོ་ལ་མདོའི་དོན་བཤད་པ།
མཚན་ཉིད། དབྱེ་བ། ཡུལ་བདེན་བཞི་གཏན་ལ་ཕབ་པ། ཐར་པ་དང་ཐམས་ཅད་མཁྱེན་
པ་རིགས་པས་བསྒྲུབས་པ་དང་ལྔའོ། དང་པོ་ནི། ཀུན་ལས་བཏུས་སུ། རྣལ་འབྱོར་
རྣམས་ཀྱི་བླ་མས་བསྟན། །མ་འདྲེས་པ་ཡི་དོན་ཙམ་མཐོང་། ཞེས་རྣལ་འབྱོར་པ་རྣམས་
ཀྱི་བླ་མ་ཡང་དག་པར་རྫོགས་པའི་སངས་རྒྱས་ཀྱིས་བདེན་བཞིའི་གནས་ལུགས་བསྟན་
པ་ལྟར་གོམས་པར་བྱས་པའི་སྒྲ་སྤྱི་དང་དོན་སྤྱི་མ་འདྲེས་པའི་རང་མཚན་ཙམ་གསལ་
བར་མཐོང་བའི་ཤེས་པ་དེ་རྣལ་འབྱོར་མངོན་སུམ་དུ་བསྟན་པ་ཡིན་ནོ། དེས་ན་མདོ་སྡེ་
པའི་ལུགས་ལ་གང་ཟག་གི་བདག་མེད་རྟོགས་པའི་རྣལ་འབྱོར་མངོན་སུམ་ལ་གང་ཟག་
གི་བདག་མེད་གསལ་བར་སྣང་བ་མིན་ཏེ།རྣལ་འབྱོར་མངོན་སུམ་གྱི་སྣང་ཡུལ་ཡིན་ན་
རང་མཚན་ཡིན་དགོས་པའི་ཕྱིར། དེས་ན་གང་ཟག་གི་བདག་མེད་དོན་སྤྱིའི་ཚུལ་གྱིས་
རྟོགས་པའི་བློས་གང་ཟག་གི་བདག་མེད་དངོས་སུ་རྟོགས་ལ། རྣལ་འབྱོར་མངོན་སུམ་
གྱིས་གང་ཟག་གི་བདག་མེད་ཤུགས་ལ་རྟོགས་པ་ཡིན་ནོ། འོ་ན་གང་ཟག་གི་བདག་མེད་
246~

རྟོགས་པའི་རྗེས་དཔག་གི་རྒྱུན་གོམས་པར་བྱས་པ་ལས་གོམས་བྱའི་དོན་ལ་གསལ་
སྣང་ཐོབ་པ་མི་སྲིད་པར་ཐལ། གང་ཟག་གི་བདག་མེད་གསལ་བར་སྣང་བའི་རྣལ་འབྱོར་
མངོན་སུམ་མ་གྲུབ་པའི་ཕྱིར། འདོད་མི་ནུས་ཏེ། དེ་ཕྱིར་ཡང་དག་ཡང་དག་མིན། །
གང་གང་ཤིན་ཏུ་བསྒོམས་གྱུར་པ། །སྒོམ་པ་ཡོངས་སུ་རྫོགས་པ་ན། །དེ་གསལ་མི་རྟོག་
བློ་འབྲས་ཅན། །ཞེས་གསུངས་པའི་ཕྱིར་ཞེ་ན། མ་ཁྱབ་སྟེ། དེ་ལྟ་བུའི་རྗེས་དཔག་གི་
རྒྱུན་གོམས་པར་བྱས་པ་ལས་གང་ཟག་གི་བདག་གིས་དབེན་པའི་འདུ་བྱེད་ཀྱི་ཕུང་པོ་
ལ་གསལ་སྣང་འབྱུང་བར་འགྱུར་རོ། །གཉིས་པ་ནི། ཡང་དག་པའི་དོན་སྒོམ་པའི་སྟོབས་
ལས་བྱུང་བའི་འཕགས་རྒྱུད་ཀྱི་ཤེས་པ་གང་ཞིག ཡང་དག་པའི་དོན་ལ་རྟོག་བྲལ་མ་
འཁྲུལ་བའི་རིག་པ་དེ། རྣལ་འབྱོར་མངོན་སུམ་གྱི་མཚན་ཉིད། གསུམ་པ་ནི། ཉན་ཐོས།
རང་རྒྱལ། ཐེག་ཆེན་འཕགས་པའི་རྒྱུད་ཀྱི་རྣལ་འབྱོར་མངོན་སུམ་གསུམ་མོ། དེ་དག་
རེ་རེ་ལའང་མཐོང་སྒོམ་མི་སློབ་ལམ་གྱིས་བསྡུས་པའི་རྣལ་འབྱོར་མངོན་སུམ་གསུམ་
རེ་ཡོད། ཡུལ་གྱི་སྒོ་ནས་དབྱེ་ན། ཇི་ལྟ་བ་མཁྱེན་པའི་རྣལ་འབྱོར་མངོན་སུམ་དང་། ཇི་
སྙེད་པ་མཁྱེན་པའི་རྣལ་འབྱོར་མངོན་སུམ་གཉིས་ཡོད་དོ། ཇི་ལྟ་ཇི་སྙེད་ནི་གསུང་ར
སྤྱིའི་བརྡ་སྐད་དང་བསྟུན་ན། དོན་དམ་པའི་བདེན་པ་དང་། ཀུན་རྫོབ་ཀྱི་བདེན་པ་གཉིས་
ལ་རིམ་བཞིན་དུ་བཤད་ལ། འདིར་ནི་གང་ཟག་གི་བདག་མེད་ལ་ཇི་ལྟ་བ་དང་། འདུས་
བྱས་རྣམས་ལ་ཇི་སྙེད་པ་ཞེས་བྱའོ། བཞི་པ་ནི། ཡང་ན་སྐྱོབ་ཅེས་སོགས་ཀྱི་སྐབས་
ལས་ཤེས་པར་བྱ་ཞིང་། རྒྱས་པར་ཆོས་མངོན་པ་སོགས་ལས་ཤེས་པར་བྱའོ། ལྔ་པ་
ནི༑ གང་གནོད་བྱེད་སྟོབས་ལྡན་ཡིན་ན་རང་གི་རིགས་ལ་གནོད་བྱ་མཐའ་དག་དང་བྲལ་
བ་དང་ལྷན་ཅིག་ཏུ་ཚོགས་པ་ཡོད་པས་ཁྱབ། དཔེར་ན་གནོད་བྱེད་མེ་སྟོབས་ལྡན་པ་དེ་
གནོད་བྱ་གྲང་རེག་མཐའ་དག་ཟད་པ་དང་ལྷན་ཅིག་ཏུ་ཚོགས་པ་ཡོད་པ་བཞིན། བདེན་
བཞིའི་གནས་ལུགས་མངོན་སུམ་གྱིས་རྟོགས་པའི་ཡེ་ཤེས་འདི་ཡང་གནོད་བྱེད་སྟོབས་
247-

ལྡན་ཡིན་ནོ།ཞེས་པའི་རྟགས་ལ་བརྟེན་ནས་དེ་ལྟ་བུའི་ཡེ་ཤེས་དེ་དྲི་མ་མཐའ་དག་ཟད་
པ་དང་ལྷན་ཅིག་ཏུ་ཚོགས་པ་ཡོད་པར་གྲུབ་ལ། དྲི་མ་མཐའ་དག་ཟད་པ་དང་ལྷན་ཅིག་
ཏུ་ཚོགས་པའི་བདེན་བཞིའི་གནས་ལུགས་མངོན་སུམ་གྱིས་རྟོགས་པའི་ཡེ་ཤེས་འདི་
ཉིད་ལ་ཀུན་མཁྱེན་ཡེ་ཤེས་ཞེས་བྱ་ཞིང་། དྲི་མ་མཐའ་དག་ཟད་པའི་ཆ་ནི་མཐར་ཐུག་
གི་འགོག་བདེན་ཡིན་ནོ། གཞན་ཡང་རྣལ་འབྱོར་མངོན་སུམ་སྒྲུབ་བྱེད་ཀྱི་རིགས་པ་ལ།
བྱུང་ཟིན་གྱི་རྣལ་འབྱོར་མངོན་སུམ་སྒྲུབ་པ་དང་འབྱུང་འགྱུར་གྱི་རྣལ་འབྱོར་མངོན་སུམ་
སྒྲུབ་པ་གཉིས། དང་པོ་ནི། བཀའ་རྒྱས་འབྲིང་བསྡུས་གསུམ་ཆོས་ཅན། རང་རྒྱུ་མཁྱེན་པ་
རྣམ་དག་སྔོན་དུ་སོང་སྟེ།:བརྗོད་པ་རྣམ་དག་ཡིན་པའི་ཕྱིར། ཞེས་པའི་རྟགས་ལ་བརྟེན་
ནས་འགྲུབ་ཅིང་། སོ་སོ་སྐྱེ་བོའི་རྒྱུད་ཀྱི་འདུས་བྱས་མི་རྟག་པར་སྟོན་པའི་ཚིག་དེ་ཡང་
རང་གི་རྒྱུར་གྱུར་པའི་མཁྱེན་པ་རྣམ་དག་སྔོན་དུ་སོང་བ་ཡིན་ཏེསོ་སོ་སྐྱེ་བོས་འདུས་
བྱས་མི་རྟག་པར་རྟོགས་པའི་སྔ་རོལ་ཏུ་འདུས་བྱས་མི་རྟག་པར་གཏན་ལ་འབེབས་པའི་
བཀའ་དང་བསྟན་བཅོས་ལ་ཐོས་བསམ་བྱ་དགོས། འདུས་བྱས་མི་རྟག་པར་སྟོན་པའི་
བཀའི་སྔ་རོལ་ཏུ་བཀའ་དེའི་བདག་རྐྱེན་དུ་གྱུར་བའི་རྟོགས་ཡེ་ཆོས་སྐུ་འགྲོ་དགོས་པའི་
ཕྱིར། གཉིས་པ་ནི། གང་ཟག་གི་བདག་མེད་རྟོགས་པའི་ཤེས་རབ་ཆོས་ཅན། གོམས་
བྱེད་ཀྱི་ཡན་ལག་དང་མ་བྲལ་ན་རང་འབྲས་གསལ་ལ་མི་རྟོག་པའི་བློ་འབྱུང་དུ་རུང་སྟེ།
རྟེན་བརྟན་ཅིང་གོམས་ཟིན་འབད་རྩོལ་བསྐྱར་མ་ལ་མི་ལྟོས་པའི་སེམས་ཀྱི་ཆོས་ཉིད་
ཡིན་པའི་ཕྱིར་རོ། གང་ཟག་གི་བདག་མེད་རྟོགས་པའི་ཤེས་རབ་དེ་རྟེན་བརྟན་ཏེ། རིག་
པ་ལ་ཐོག་མའི་མཐའ་ཡང་མེད་ཅིང་། ཐ་མའི་མཐའ་ཡང་མེད་པའི་ཕྱིར། དང་པོ་གྲུབ་སྟེ།
རིག་པ་ཡིན་ན་རང་གི་ཉེར་ལེན་དུ་གྱུར་པའི་རིག་པ་སྔ་མ་སྔོན་དུ་སོང་བས་ཁྱབ་པའི་
ཕྱིར་ཏེ།: བེམ་པོས་ཉེར་ལེན་བྱས་པ་ལས་བྱུང་བའི་རིག་པ་མེད་པའི་ཕྱིར། རྟགས་
གཉིས་པ་གྲུབ་སྟེ། ཆགས་བཅས་ཀྱི་རིག་པ་ཡིན་ན་ནི། : རང་འབྲས་རིག་པ་ཕྱི་མ་
-248

མཚམས་སྦྱོར་བས་ཁྱབ།དགྲ་བཅོམ་པའི་བརྩེ་བ་དང་ཤེས་རབ་སོགས་ལ་མཐའ་མེད་
པར་བསྒྲུབས་ཟིན་པའི་ཕྱིར་རོ། ༈ གཉིས་པ་གཞུང་དོན་ནི། རྣལ་འབྱོར་རྣམས་ཀྱི་བླ་
མས་བསྟན། ཞེས་སོགས་ཀྱི་དོན་བཤད་པ་ལ་གཞུང་འདི་རྣམས་གསུངས། ངག་དོན།
མཐོང་ལམ་བར་ཆད་མེད་ལམ་ཆོས་ཅན། རྣལ་འབྱོར་མངོན་སུམ་ཡིན་ཏེ།རང་གི་ཐུན་
མོང་མིན་པའི་བདག་རྐྱེན་དུ་གྱུར་པའི་ཞི་ལྷག་ཟུང་འབྲེལ་གྱི་ཏིང་ངེ་འཛིན་བསྒོམས་པའི་
སྟོབས་ལས་བྱུང་བ་གང་ཞིག ཁྱོད་རྟོག་བྲལ་མ་འཁྲུལ་བའི་འཕགས་རྒྱུད་ཀྱི་མཁྱེན་པ་
ཡིན་པའི་ཕྱིར། ༈ ཤེས་གང་གང་ལ་སྒྲ་དོན་འཛིན།: རྐང་པ་བཞིའི་སྐབས་སུ། སྤྱི་དོན་
དང་གཞུང་དོན་གཉིས། དང་པོ་ལ་རྟོག་པ་ལ་མཚན་ཉིད། དབྱེ་བ་གཉིས། དང་པོ་ནི།
དོན་འདྲེས་རུང་དུ་འཛིན་པའི་ཞེན་རིག་གོ།རྟོག་པའི་མཚན་ཉིད་འཆད་པའི་ཟུར་དུ་རུང་
བ་ཞེས་སྨོས་པ་ཆོས་ཅན། དགོས་པ་ཡོད་དེ། ་བརྡ་ལ་མ་བྱང་བའི་བྱིས་པའི་རྒྱུད་ཀྱི་,,
རྟོག་པ་བསྡུས་པའི་དགོས་པ་ཡོད་པའི་ཕྱིར་ཏེ། དེས་སྒྲ་དོན་འདྲེས་པར་མི་འཛིན་ཀྱང་།
འདྲེར་རུང་བར་འཛིན་པའི་ཕྱིར་ཏེདེས་བུམ་པ་དང་ལྟོ་ལྡིར་བ་དོན་གཅིག་ཏུ་མ་ཤེས་
ཀྱང་ཤེས་པར་འགྱུར་བའི་ཕྱིར། རྟོག་པ་ལ་བུམ་པར་སྣང་བ་ལ་སྒྲ་སྤྱི་དང་། རྟོག་པ་ལ་
ལྟོ་ལྡིར་བར་སྣང་བ་ལ་དོན་སྤྱི་ཞེས་བྱའོ།གཉིས་པ་ལ་རྟོག་པ་མངོན་སུམ་ལྟར་སྣང་དྲུག །
མིང་སྦྱོར་རྟོག་པ་དང་།: དོན་སྦྱོར་རྟོག་པ་གཉིས་རྣམས་སུ་ཡོད་ཅིང་།དྲུག་ནི་འོག་ཏུ་
འཆད། གཉིས་ནི་གོང་དུ་བཤད་ཚར་རོ། ༈ །གཉིས་པ་གཞུང་དོན་ནི། དོན་ལ་མ་ཡིན་
དེར་རྟོག་ཕྱིར། །རྟོག་པའང་རང་རིག་ཉིད་དུ་འདོད།ཅེས་ཚད་མ་མདོའི་དོན་བཤད་
པའི་སྒོ་ནས་བྲལ་བྱའི་རྟོག་པ་ངོས་འཛིན་པ་ལ་གཞུང་འདི་གསུངས། བུམ་འཛིན་རྟོག་
པ་ཆོས་ཅན། བུམ་པ་ལ་རྟོག་པ་ཡིན་ཏེ། དེ་ལ་སྒྲ་དོན་འདྲེས་རུང་དུ་འཛིན་པའི་ཞེན་
རིག་ཡིན་པའི་ཕྱིར།བུམ་འཛིན་རྟོག་པ་ཉམས་སུ་མྱོང་བའི་རང་རིག་ཆོས་ཅན།བུམ་
འཛིན་རྟོག་པ་དེ་ལ་རྟོག་པ་མིན་ཏེ། ་དེའི་སྒྲ་དོན་སྣང་ཡུལ་དུ་མི་བྱེད་དེ་ཉིད་སྣང་ཡུལ་
~249~

དུ་བྱེད་པའི་རིག་པ་ཡིན་པའི་ཕྱིར། བུམ་འཛིན་རྟོག་པ་ཆོས་ཅན། རང་གི་ངོ་བོ་ལ་རང་
རིག་མིན་ཀྱང་རང་རིག་ཅེས་བརྗོད་པའི་རྒྱུ་མཚན་ཡོད་དེ། རང་རིག་གི་རིག་བྱ་ཡིན་
པས་དེ་ལྟར་བརྗོད་པའི་ཕྱིར།རང་རིག་ཡུལ་མེད་དུ་འདོད་པ་དང་ཤེས་པ་ཐམས་ཅད་
རང་གི་ངོ་བོ་ལ་རང་རིག་མངོན་སུམ་དུ་འདོད་པ་ནི་འགལ་བ་འདྲའོ། ཚད་མ་མདོར་
མངོན་སུམ་ལྟར་སྣང་བདུན་གསུངས་པ་དེ་ཉིད། འདིར་བཞིར་བསྡུས་ནས་སྟོན་པ་ལ།
མངོན་སུམ་ལྟར་སྣང་རྣམ་པ་བཞི་ཞེས་སོགས་རྐང་པ་བཞི་གསུངས། འདིའི་སྐབས་སུ།
སྤྱི་དོན་དང་གཞུང་དོན་གཉིས། དང་པོ་ནི། མངོན་སུམ་གྱི་གོལ་ས་མི་མཐུན་ཕྱོགས་
སུ་གྱུར་པའི་རིག་པ།མངོན་སུམ་ལྟར་སྣང་གི་མཚན་ཉིད།དབྱེ་ན་འཁྲུལ་བའི་ཤེས་པ།
ཀུན་རྫོབ་པའི་ཤེས་པ། རྗེས་དཔག །རྗེས་དཔག་ལས་བྱུང་བ། དྲན་པ། མངོན་པར་
འདོད་པའི་རྟོག་པ། རྟོག་མེད་མངོན་སུམ་ལྟར་སྣང་དང་བདུན། དང་པོ་ནི། སྨིག་རྒྱུ་ལ་
ཆུར་འཛིན་གྱི་རྟོག་པ་ལྟ་བུ། གཉིས་པ་ནི། བུམ་འཛིན་རྟོག་པ་ལྟ་བུ། ་གསུམ་པ་ནི།
རྟགས་འཛིན་སེམས་སུ་གྱུར་པའི་རྟོག་པ་ལྟ་བུ། བཞི་པ་ནི།རྟགས་ཅན་རྗེས་དཔག་ལྟ་
བུ། ལྔ་པ་ནི། འདས་པའི་དོན་དྲན་པའི་རྟོག་པ་ལྟ་བུ། དྲུག་པ་ནི།མ་འོངས་པའི་དོན་
མངོན་པར་འདོད་པའི་རྟོག་པ་ལྟ་བུ། བདུན་པ་ནི།མིག་རབ་རིབ་ཀྱིས་དཀྲུགས་པ་ལས་
ནམ་མཁར་ཟླ་གཉིས་གསལ་བར་སྣང་བའི་ཤེས་པ་ལྟ་བུའོ། དེ་སྐད་དུའང་། འཁྲུལ་དང་
ཀུན་རྫོབ་ཤེས་པ་དང༌། །རྗེས་དཔག་རྗེས་སུ་དཔག་ལས་བྱུང༌། །དྲན་དང་མངོན་འདོད་
ཅེས་བྱའོ། །མངོན་སུམ་ལྟར་སྣང་རབ་རིབ་བཅས།ཞེས་གསུངས་སོ། མངོན་སུམ་
ལྟར་སྣང་གི་རྣམ་གཞག་གསུངས་པ་ལ་ཆོས་ཅན། དགོས་པ་ཡོད་དེ། མངོན་སུམ་ཡིན་
པ་ལ་མིན་པར་འདོད་པ། མིན་པ་ལ་ཡིན་པར་འདོད་པའི་ལོག་རྟོག་དགག་པའི་དགོས་
པ་ཡོད་པའི་ཕྱིར་རོ། གཉིས་པ་གཞུང་དོན་ནི། : མངོན་སུམ་ལྟར་སྣང་ལ་རྣམ་པ་བཞི་
ཡོད་དེ། རྟོག་པ་མངོན་སུམ་ལྟར་སྣང་གསུམ་དང༌། རྟོག་མེད་མངོན་སུམ་ལྟར་སྣང་
~250~

གཅིག་རྣམས་སུ་ཡོད་པའི་ཕྱིར། རྟོག་པ་མངོན་སུམ་ལྟར་སྣང་དྲུག་པོ་དེ་གསུམ་དུ་
འདུས་ཏེ། དང་པོ་གཉིས་རང་ཉིད་དབང་ཤེས་མིན་པར་སྒྲུབ་པའི་ཤེས་འདོད་ཆོས་ཅན་
གྱིས་བསྡུས། ཕྱི་མ་བཞི་དེ་གཉིས་དབང་ཤེས་མིན་པར་སྒྲུབ་བའི་མཐུན་དཔེས་བསྡུས་
པའི་ཕྱིར། ཁོ་ན་རེ། མིག་རབ་རིབ་ཀྱིས་དཀྲུགས་པ་ལ་བརྟེན་ནས་ཟླ་གཉིས་གསལ་
བར་སྣང་བའི་ཤེས་པ་དེ། རབ་རིབ་བཅས་ཞེས་རྟོག་པའི་སྡེ་ཚན་ལས་ལོགས་སུ་སྨོས་
པ་མི་འཐད་པར་ཐལ། དེ་ལྟར་སྨོས་པ་ལ་དགོས་པ་མེད་པའི་ཕྱིར་ཏེ། དེ་རྟོག་པ་ཡིན་
པའི་ཕྱིར་ཞེ་ན། དེ་འགོག་པ་ལ། འདིར་ནི་བཞི་པ་དམིགས་བསལ་ཏེ། ཞེས་གསུངས།
ཀུན་བཏུས་སུ་མངོན་སུམ་ལྟར་སྣང་བདུན་པར་གསུངས་པའི་རབ་རིབ་ཅན་གྱི་ཤེས་པ་
དེ། རྣལ་འགྲེལ་འདིར་ནི་མངོན་སུམ་ལྟར་སྣང་བཞི་པར་བསྟན་པ་ཆོས་ཅན། དགོས་པ་
ཡོད་དེ། དེ་ལྟ་བུ་རྟོག་པའི་སྡེ་ཚན་ལས་ལོགས་སུ་རྟོག་མེད་མངོན་སུམ་ལྟར་སྣང་ཡིན་
ནོ་ཞེས་བསྟན་པའི་དགོས་པ་ཡོད་པའི་ཕྱིར།ཁོ་ན་རེ།མིག་རབ་རིབ་ཀྱིས་དཀྲུགས་པ་
ལས་ཟླ་གཉིས་གསལ་བར་སྣང་བའི་ཤེས་པ་ཆོས་ཅན། མངོན་སུམ་ཡིན་པར་ཐལ།རྟོག་
མེད་ཀྱི་ཤེས་པ་ཡིན་པའི་ཕྱིར། ཁྱབ་པ་ཡོད་པར་ཐལ། མིང་དང་རིགས་སོགས་སྦྱོར་
བ་ཡི། །རྟོག་པ་དང་བྲལ་མངོན་སུམ་མོ། ཞེས་བཤད་པའི་ཕྱིར་ཞེ་ན་མ་ཁྱབ་པར་ཐལ།
དེ་ནི་སྤྱིར་བཏང་ཡིན་ལ། འདིར་ནི་གློ་བུར་གྱི་འཁྲུལ་རྒྱུས་བསླད་པའི་རྟོག་མེད་ཀྱི་ཤེས་
པ་ཐམས་ཅད་མངོན་སུམ་ལྟར་སྣང་དུ་དམིགས་ཀྱིས་བསལ་ནས་བསྟན་པའི་དགོས་པ་
ཡོད་པའི་ཕྱིར། དེ་ལྟར་བསྟན་པ་ཆོས་ཅན།དགོས་པ་ཡོད་དེ།མངོན་སུམ་གྱི་མཚན་
ཉིད་ཀྱི་ཟུར་དུ་མ་འཁྲུལ་བའི་རིག་པ་སྨོས་དགོས་སོ་ཞེས་རྟོགས་པའི་དགོས་པ་ཡོད་
པའི་ཕྱིར། དེ་ལ་ཁོ་ན་རེ། གློ་བུར་གྱི་འཁྲུལ་རྒྱུས་བསླད་པའི་རྟོག་མེད་ཀྱི་ཤེས་པ་
རྣམས་མངོན་སུམ་ལྟར་སྣང་དུ་མི་རྟོགས་པའི་སྐྱོན་ཡོད་པར་ཐལ། རབ་རིབ་བཅས་ཞེས་
པ་ཙམ་ལས་མི་འབྱུང་བའི་ཕྱིར་ཞེ་ན། དེ་འགོག་པ་ལ། དེ་ལ་རབ་རིབ་འབའ་ཞིག་ནི།
~251 ~

རྐང་པ་གཉིས་གསུངས། རབ་རིབ་བཅས་ཞེས་སྨོས་པ་ཆོས་ཅན། དགོས་པ་ཡོད་དེ།
མིག་རབ་རིབ་ཀྱིས་དཀྲུགས་པ་ལས་ཟླ་གཉིས་གསལ་བར་སྣང་བའི་ཤེས་པ་མངོན་སུམ་
ལྟར་སྣང་དུ་བསྟན་པས་ཉེ་བར་མཚོན་ནས་གློ་བུར་གྱི་འཁྲུལ་རྒྱུས་བསླད་པའི་གསལ་
སྣང་ཅན་གྱི་རྟོག་མེད་ཀྱི་ཤེས་པ་ཐམས་ཅད་མངོན་སུམ་ལྟར་སྣང་དུ་མཚོན་པའི་དགོས་
པ་ཡོད་པའི་ཕྱིར།་དཔེར་ན།: དམའ་མེད་དེ་ནི་ཉེར་མཚོན་ཏེ། །གཟུགས་སོགས་ལྷག་
དང་ལྷག་ཇི་བཞིན། ཞེས་གསུངས་པ་ལྟར་རོ། རང་གི་སྡེ་པ་ཁ་ཅིག །མིག་རབ་རིབ་
ཀྱིས་དཀྲུགས་པ་ལས་ནམ་མཁར་ཟླ་གཉིས་གསལ་བར་སྣང་བའི་ཤེས་པ་དེ་ཡིད་བློ་རྟོག་
པར་འཆད་པའི་ཕྱིར་དུ། རབ་རིབ་བཅས་ཞེས་གསུངས་ཏེ། འདི་ཉིད་བྲལ་བྱའི་རྟོག་པ་
འཆད་པའི་གཞུང་ཡིན་པའི་ཕྱིར། ཞེས་ཟེར། དེ་འགོག་པ་ལ། སྔོ་དང་ཟླ་གཉིས་ལ་
སོགས་བློའི། རྐང་པ་གསུམ་གསུངས། མིག་རབ་རིབ་ཀྱིས་དཀྲུགས་པ་ལས་ཟླ་གཉིས་
གསལ་བར་སྣང་བའི་ཤེས་པ་ཆོས་ཅན། རྟོག་པ་མིན་ཏེ། ཁྱོད་རྟོག་པར་འདོད་པ་ནི་
སློབ་དཔོན་ཕྱོགས་ཀྱི་གླང་པོའི་ལུང་དོན་དང་འགལ་བའི་ཕྱིར། ཇི་ལྟར་ཞེ་ན། གཞན་དུ་
ན་སྔོན་པོ་དང་ཟླ་བ་གཉིས་ལ་སོགས་པར་སྣང་བའི་བློའི་རྒྱུ་ནི་དབང་པོའང་ཡིན་ནོ།ཞེས་
གསུངས་པའི་དོན་དང་འགལ་ཏེ། མིག་རབ་རིབ་ཀྱིས་དཀྲུགས་པ་ལས་ཟླ་གཉིས་གསལ་
བར་སྣང་བའི་ཤེས་པ་ཆོས་ཅན། ཡིད་ཀྱི་ཤེས་པ་མིན་པར་ཐལ། དབང་ཤེས་ཡིན་པའི་
ཕྱིར་ཏེ། རང་གི་ཐུན་མོང་མིན་པའི་བདག་རྐྱེན་དབང་པོ་གཟུགས་ཅན་པ་ལ་བརྟེན་ནས་
བྱུང་བའི་ཤེས་པ་ཡིན་པའི་ཕྱིར། རང་གི་ཐུན་མོང་མིན་པའི་བདག་རྐྱེན་དུ་གྱུར་པའི་མིག་
དབང་གཟུགས་ཅན་པ་ལ་བརྟེན་ནས་སྔོན་པོ་གསལ་བར་སྣང་བའི་བློ་ཆོས་ཅན། དབང་
ཤེས་ཡིན་ཏེ། རང་གི་ཐུན་མོང་མིན་པའི་བདག་རྐྱེན་དབང་པོ་གཟུགས་ཅན་པ་ལ་བརྟེན་
ནས་སྐྱེས་པའི་ཤེས་པ་ཡིན་པའི་ཕྱིར། དེ་ལྟར་ན་གཞུང་འདི་ཉིད་ཀྱིས་དབང་ཤེས་དང་
ཡིད་ཤེས་འགལ་བར་གསལ་བར་བསྟན་ཏོ། ཁོ་ན་རེ། ལུང་དེས་དབང་པོ་གཟུགས་
·252~

ཅན་པ་ཡིད་བློ་རྟོག་པའི་བརྒྱུད་རྒྱུར་བསྟན་ཏོ་ཞེས་ཟེར། དེ་འགོག་པ་ལ། དབང་པོའི་
ཤེས་པའི་སྤྱོད་ཡུལ་དག །རྐང་པ་གསུམ་གསུངས། སྔར་བཤད་ཀྱི་ལུང་དེ་ཆོས་ཅན།
དབང་པོ་གཟུགས་ཅན་པ་ཡིད་བློ་རྟོག་པའི་བརྒྱད་རྒྱུར་མ་བསྟན་ཏེ། བསྟན་ན་འབྲེལ་
མེད་ཀྱི་སུན་འབྱིན་བརྗོད་པའི་གཞུང་དུ་འགྱུར་དགོས་པ་གང་ཞིག །དེ་ལྟར་མི་འགྱུར་
བའི་ཕྱིར་རོ། རྟགས་དང་པོ་གྲུབ་སྟེ། ཕྱི་རོལ་གྱི་དོན་དབང་མངོན་གྱི་གཟུང་དོན་མིན་
ཏེ། དེས་དབང་མངོན་ལ་རང་འདྲའི་རྣམ་པ་མ་གཏད་པའི་ཕྱིར།ཞེས་བཀག་པའི་མཐར་
དབང་ཤེས་དེའི་དངོས་རྒྱུ་ལ་དབང་ཤེས་དེའི་གཟུང་དོན་གྱིས་ཁྱབ་པར་ཁས་ལེན་དགོས་
ལ། དེ་ལྟར་ཁས་བླངས་པའི་ཚེ་དབང་པོ་གཟུགས་ཅན་པ་ཆོས་ཅན། ཡིད་བློ་རྟོག་པའི་
དམིགས་རྐྱེན་ཡིན་པར་ཐལ། དེའི་བརྒྱུད་རྒྱུ་ཡིན་པའི་ཕྱིར། ཞེས་བརྗོད་ན་འབྲེལ་
མེད་བཞད་གད་ཀྱི་གནས་སུ་འགྱུར་བའི་ཕྱིར། སྐབས་དོན་དྲིལ་ན། གཞུང་འདིས་
དབང་པོ་གཟུགས་ཅན་པ་ཡིད་བློ་རྟོག་པའི་བརྒྱུད་རྒྱུར་མ་བསྟན་ཏེ། དབང་ཤེས་དེའི་
དངོས་རྒྱུ་ལ་དབང་ཤེས་དེའི་གཟུང་དོན་གྱིས་ཁྱབ་པར་ཁས་བླངས་པ་ལ། ཡིད་བློ་རྟོག་
པའི་གཟུང་དོན་དུ་ཐལ། དེའི་བརྒྱུད་རྒྱུ་ཡིན་པའི་ཕྱིར། ཞེས་བརྗོད་ན་འབྲེལ་མེད་དུ་
འགྱུར་ཞེས་པའོ། དེས་ན།སྔོ་དང་ཟླ་གཉིས་ལ་སོགས་བློའི། ཞེས་སོགས་ཀྱི་གཞུང་
འདི་རྩོད་སྒྲུབ་མཁན་པོ་འགོག་པའི་ཕྱིར་དུ་མ་བརྩམས་ཏེ། སློབ་དཔོན་དབྱིག་གཉེན་
ཉིད་རྩོད་སྒྲུབ་མཁན་པོ་ཡིན་པའི་ཕྱིར། རྩོད་སྒྲུབ་སློབ་དཔོན་གྱི་མ་ཡིན། །ངེས་པར་
སྙིང་པོ་མེད་པར་དགོངས། ཞེས་པའི་ཀུན་བཏུས་ཀྱི་གཞུང་དང་མི་འགལ་ཏེ། རྩོད་སྒྲུབ་
སློབ་དཔོན་དབྱིག་གཉེན་རང་ལུགས་མིན་ཏེ། དེ་ནས་བཤད་པའི་མངོན་སུམ་གྱི་མཚན་
ཉིད་སོགས་ལ་སྙིང་པོ་མེད་པར་སློབ་དཔོན་རང་ཉིད་ཀྱིས་དགོངས་པའི་ཕྱིར་ཏེ། དེ་ལས་
གཞན་དུ་ན། སློབ་དཔོན་གྱིས་དེ་ནས་གསུངས་པའི་མངོན་སུམ་གྱི་མཚན་ཉིད་ལ་གནོད་
བྱེད་གསུངས་པར་མི་རིག་པ་ལས་གསུངས་པའི་ཕྱིར། འདིར་རྩོད་སྒྲུབ་རིལ་འགོག་
253~

པའང་མིན་ཏེ། སྐྱོན་དང་བཅས་པའི་རྩོད་སྒྲུབ་ཀྱི་གཞུང་འགའ་ཞིག་འགོག་ཅིང་། ཕལ་
ཆེར་མི་འགོག་པར། གཞན་དུ་ཆ་ཤས་གསུངས་པར་འགྱུར། །དེས་ན་ཁོ་བོས་བརྟག་
པར་བྱ། ཞེས་སོགས་ཀྱིས་བསྟན་པའི་ཕྱིར། དཔེར་ན་ཆོས་མངོན་པའི་མཛོད་ནས་
བཤད་པའི་རྟག་དངོས་འགོག་ཀྱང་། མཛོད་དང་མཛོད་རྩོམ་པ་པོ་མི་འགོག་པ་བཞིན་
ནོ། ༈ གསུམ་པ་ཚད་མའི་འབྲས་བུ་ལ་ལོག་པར་རྟོག་པ་དགག་པ་ལ། བྱ་བྱེད་ཀྱི་རྣམ་
བཞག་སྤྱིར་བསྟན་པ། ཚད་འབྲས་ཀྱི་རྣམ་གཞག་རྒྱས་པར་བཤད་པ། དེ་ཉིད་བརྒལ་
ལན་གྱིས་གཏན་ལ་ཕབ་པ་གསུམ། དང་པོ་ནི། བྱ་བ་སྒྲུབ་པར་བྱེད་ཅེས་ཏེ། ཤོ་ལོ་ཀ་
གཅིག་གསུངས། ངག་དོན། བྱེད་པ་གཅིག་གིས་བྱ་བ་ཐམས་ཅད་སྒྲུབ་མི་ནུས་ཏེ། དེ་
ལྟར་ནུས་ན་བྱ་བྱེད་འཆོལ་བར་འགྱུར་བའི་ཕྱིར། བྱ་བ་གཅིག་སྒྲུབ་པ་ལ་བྱེད་པ་ཐམས་
ཅད་མི་དགོས་ཏེ། དེ་ལྟར་ན་བྱེད་པ་ཐུག་མེད་དུ་ཐལ་བའི་སྐྱོན་ཡོད་པའི་ཕྱིར། གཉིས་
པ་ལ་ཚད་འབྲས་དང་པོའི་རྣམ་གཞག །གཉིས་པའི་རྣམ་གཞག་།གསུམ་པའི་རྣམ་
གཞག་དང་གསུམ། དང་པོ་ལ། བཤད་བྱའི་ལུང་དགོད་པ་དང་། ལུང་གི་དོན་བཤད་པ་
གཉིས།དང་པོ་ནི། ཚད་མ་མདོར། བྱ་དང་བཅས་པ་རྟོགས་པའི་ཕྱིར།།འབྲས་བུ་ཉིད་
ཡིན་འཇལ་བྱེད་ལ། །ཚད་མ་ཉིད་དུ་འདོགས་པ་སྟེ། །བྱ་བ་མེད་པ་མ་ཡིན་ནོ། ཞེས་
དང་། དེའི་རང་འགྲེལ་དུ། འདི་ལ་ཕྱི་རོལ་པ་རྣམས་ཀྱི་གཞི་མཐུན་ཚད་མ་ལས་འབྲས་
བུ་དོན་གཞན་དུ་གྱུར་པ་ནི་མེད་ཀྱི།“འབྲས་བུར་གྱུར་པའི་ཤེས་པ་ཉིད་ཡུལ་གྱི་རྣམ་པ་
ཅན་དུ་སྐྱེས་པ་དང་། བྱ་བ་དང་བཅས་པ་རྟོགས་པ་དེ་ཉེ་བར་བསླངས་ནས་ཚད་མ་ཉིད་
དུ་འདོགས་པ་སྟེ། བྱ་བ་མེད་པའང་མིན་ནོ། དཔེར་ན་འབྲས་བུ་རྒྱ་དང་རྗེས་སུ་མཐུན་
པར་སྐྱེས་པ་ལ་རྒྱུའི་གཟུགས་འཛིན་ཞེས་བརྗོད་ཀྱི་བྱ་བ་མེད་པ་མིན་པ་དེ་བཞིན་དུ་
འདིར་ཡང་ཡིན་ནོ།ཞེས་གསུངས། འདིས་འབྲས་རྟོག་དང་པོ་རྫོགས་པར་བསྟན་ཏོ།
གཉིས་པ་ལ་རང་ལུགས་བཞག་པ།  ི་གཞན་ལུགས་དགག་པ། རྩོད་པ་སྤོང་བ་དང་
~254 -

གསུམ། དང་པོ་ལ་རྒྱས་པར་བཤད་པ་དང་། དོན་བསྡུ་བ་གཉིས། དང་པོ་ནི། དེ་ལ་
ཉམས་མྱོང་ཞེས་སོགས་ནས་འཆད། གཉིས་པ། དེ་ཕྱིར་གཞལ་བྱ་རྟོགས་པ་ཡི།རྐང་
པ་གཉིས་སོགས་ནས་འཆད་དོ། ངག་དོན་ནི། དོན་གྱི་རྣམ་པ་ཤར་ནས་དོན་ལ་གསར་
དུ་མི་སླུ་བའི་རིག་པ་ཆོས་ཅན། དོན་དངོས་སུ་རྟོགས་པའི་ཚད་མའི་སྒྲུབ་བྱེད་ཡིན་ཏེ།
དེའི་འཇོག་བྱེད་ཆོས་གསུམ་ཚང་བ་ཡིན་པའི་ཕྱིར། དོན་གཞལ་བྱ། རང་ཡུལ་གྱི་རྣམ་
པ་ཤར་ནས་དོན་ལ་གསར་དུ་མི་སླུ་བའི་རིག་པ་ཚད་མ། དོན་རྟོགས་པའི་ཚད་མ་འབྲས་
བུར་བྱས་པའི་ཚད་འབྲས་ཀྱི་རྣམ་གཞག་འདི། འབྲས་རྟོག་དང་པོའི་དངོས་ཀྱི་བསྟན་བྱའི་
གཙོ་བོར་གྱུར་པའི་མདོ་སེམས་ཐུན་མོང་བའི་ཚད་འབྲས་ཀྱི་རྣམ་གཞག་ཡིན་ཞིང་།ཕྱི་
རོལ་དོན་དུ་གྱུར་པའི་གཟུགས་གཞལ་བྱ། རང་ཡུལ་གྱི་རྣམ་པ་ཤར་ནས་ཕྱི་རོལ་དོན་
དུ་གྱུར་པའི་གཟུགས་ལ་གསར་དུ་མི་སླུ་བའི་རིག་པ་ཚད་མ། ཕྱི་རོལ་དོན་དུ་གྱུར་པའི་
གཟུགས་རྟོགས་པའི་ཚད་མ་འབྲས་བུར་བྱས་པའི་ཚད་འབྲས་ཀྱི་རྣམ་གཞག་འདི།མདོ་
སེམས་གཉིས་ཀྱི་ནང་ནས་མདོ་སྡེ་པའི་ཐུན་མོང་མ་ཡིན་པའི་ཚད་འབྲས་ཀྱི་རྣམ་གཞག་
ཡིན་ཞིང་།: འདིར་དབང་པོའི་མངོན་སུམ་གྱི་ཚད་འབྲས་ཀྱི་རྣམ་གཞག་གཙོ་བོར་སྟོན་
པ་སྐབས་སུ་བབ་ཀྱང་སྔར་བཤད་པ་དེ་རྣམས་ལས་རྟོགས་པར་བྱ་དགོས་ཏེ། འཇུག་
བདེ་བའི་དབང་དུ་བྱས་པ་ཡིན་ནོ། ཀུན་བཏུས་ལས། རྗེས་དཔག་རྣམ་གཉིས་རང་དོན་
ནི། །ཚུལ་གསུམ་རྟགས་ལས་དོན་མཐོང་ཡིན། །འབྲས་བུ་སྔར་བཞིན། ཞེས་དང་།
རིགས་ཐིགས་ལས། འདིར་ཡང་ཚད་མའི་འབྲས་བུ་རྣམ་པར་གཞག་པ་ནི་མངོན་སུམ་
དང་འདྲའོ། ཞེས་དང་། རྣམ་ངེས་ལས། འདིའི་འབྲས་བུའི་རྣམ་པར་རྟོག་པ་ནི། །མངོན་
སུམ་བཞིན་དུ་ཤེས་པར་བྱའོ། ཞེས་གསུངས་པའི་དོན་ནི། སྒྲ་དང་མི་རྟག་པའི་ཚོགས་
དོན་ལྟ་བུ་གཞལ་བྱ། རྟགས་ཡང་དག་ལ་བརྟེན་ཅིང་དེའི་རྣམ་པ་ཤར་ནས་དེ་ལ་གསར་
དུ་མི་སླུ་བའི་ཞེན་རིག་ཚད་མ།དེ་ཉིད་དངོས་སུ་རྟོགས་པའི་ཞེན་རིག་ཚད་མ་འབྲས་
- 255 ྾.

བུར་བྱས་པའི་ཚད་འབྲས་ཀྱི་རྣམ་པར་གཞག་པ་ནི་རྗེས་དཔག་གི་ཚད་འབྲས་ཀྱི་རྣམ་
གཞག་ཏུ་སྔར་བཤད་པའི་ཞར་ལ་གྲུབ་བོ་ཞེས་པའོ། ཁོ་ན་རེ། དོན་གྱི་རྣམ་པ་ཤར་ནས་
དོན་ལ་གསར་དུ་མི་སླུ་བའི་རིག་པ་དང༌། དོན་དངོས་རྟོགས་ཀྱི་ཚད་མ་ཆོས་ཅན།: བྱ་
བྱེད་མིན་པར་ཐལ། བྱ་བྱེད་ཀྱི་ཆོས་གསུམ་མ་ཚང་བའི་ཕྱིར་ཞེ་ན། རྟགས་མ་གྲུབ་
ཅེས་སྟོན་པ་ལ། དེ་ཡི་བདག་ཉིད་འཛིན་པ་སྟེ། རྐང་པ་བཞི་གསུངས། དེ་གཉིས་ཆོས་
ཅན། བྱེད་པ་པོ་གཞན་གྱི་དབང་དུ་གྱུར་པའི་དོན་ཚང་སྟེ། འཛིན་རྣམ་གྱི་མྱོང་བྱ་ཡིན་
པའི་ཕྱིར། འཛིན་རྣམ་ལ་བྱེད་པ་པོ་ཞེས་བརྗོད་པའི་རྒྱུ་མཚན་ཡོད་དེ། ངས་གཟུགས་
མཐོང་ངོ་སྙམ་དུ་དྲན་ཤེས་རང་སྟོབས་ཀྱིས་འདྲེན་པར་བྱེད་པའི་ཕྱིར། རང་ཉིད་བྱ་བའི་
ལས་དང་ལྡན་པའི་དོན་ཚང་སྟེ། རང་གི་གཞལ་བྱ་རྟོགས་པའི་བྱ་བ་བྱེད་པའི་ཕྱིར།: གཙོ་
བོར་གྱུར་བའི་བསྒྲུབ་བྱ་ལ་ཉེ་བར་སྦྱོར་བའི་དོན་ཚང་སྟེ། རང་གི་གཞལ་བྱའི་ལས་ལ་
སྒྲོ་འདོགས་གཅོད་པའི་ཕྱིར། དེ་སྐད་དུའང་། ཆོས་མཆོག་གིས། །བྱེད་པ་ཐམས་ཅད་
ནི་བྱེད་པ་པོ་གཞན་གྱི་དབང་དང་།རང་ཉིད་བྱ་བ་དང་ལྡན་པ་དང་། གཙོ་བོར་གྱུར་པའི་
བསྒྲུབ་བྱ་ལ་ཉེ་བར་སྦྱོར་བར་མཐོང་སྟེ། དཔེར་ན་སྐྱེས་བུས་ཤིང་བྱིན་གྱིས་བརླབས་ཤིང་
འབར་བའི་བྱ་བ་དང་ལྡན་པ་དང་ཚོས་པའི་བསྒྲུབ་པར་བྱ་བ་ལ་ཉེ་བར་སྦྱོར་བར་མཐོང་
བ་བཞིན། འདྲ་བ་ནི་བྱེད་པ་པོ་གཞན་གྱི་དབང་དང་།བྱ་བ་དང་ལྡན་པ་དང་།གཙོ་བོར་
གྱུར་པའི་བསྒྲུབ་བྱ་ལ་ཉེ་བར་སྦྱོར་བ་མ་མཐོང་ཞིང་། བྱེད་པ་འགའ་ཞིག་ཀྱང་མཐོང་བ་
མེད་པས་དེ་ལྟར་ན་དོན་དང་འདྲ་བ་བྱེད་པར་འགྱུར་ཞེ་ན། ཞེས་སོགས་གསུངས་སོ།
གཉིས་པ་གཞན་ལུགས་དགག་པ་ལ། སྤྱོད་པ་པ་ན་རེ། དོན་དང་པོར་མཐོང་བའི་རྟོག་
མེད་ཀྱི་ཤེས་པ་ཚད་མ།:དེ་ལས་སྐྱེས་པའི་དོན་རྟོགས་འབྲས་བུ་ཞེས་ཟེར། བྱེ་བྲག་པ་
ན་རེ། དབང་དོན་འཕྲད་པའི་འབྲེལ་པ་ཚད་མ། དེ་ལས་སྐྱེས་པའི་དོན་རྟོགས་འབྲས་བུ་
ཞེས་ཟེར། རིག་པ་ཅན་པ་ན་རེ། སྤྱི་འཛིན་གྱི་བློ་ཚད་མ། ཁྱད་པར་རྫས་འཛིན་གྱི་བློ་
256~

འབྲས་བུ་ཞེས་ཟེར། གྲངས་ཅན་ན་རེ། རྣ་བ་ལ་སོགས་པའི་འཇུག་པ་ཚད་མ། དེ་ལས་
སྐྱེས་པའི་དོན་རྟོགས་འབྲས་བུ་ཞེས་ཟེར། རང་སྡེ་བྱེ་བྲག་ཏུ་སྨྲ་བ་ན་རེ།རྟེན་བཅས་ཀྱི་
དབང་པོ་ཚད་མ། དེ་ལས་སྐྱེས་པའི་དོན་རྟོགས་འབྲས་པུ་ཞེས་ཟེར། འདི་རྣམས་འགོག་
པ་ལ། མདོར་བསྟན། རྒྱས་བཤད་གཉིས། དང་པོ་ནི། དེ་ཕྱིར་མཐོང་དང་དབང་འབྲེལ་
དང་། ཞེས་སོགས་གསུངས་ཏེ། འདི་ལ་ཕྱི་རོལ་པ་རྣམས་ཀྱི་བཞིན་དུ་ཚད་མ་ལས་
འབྲས་བུ་དོན་གཞན་དུ་གྱུར་པ་ནི་མེད་ཀྱི་ཞེས་སོགས་གསུངས་པའི་ཕྱིར།: ངག་དོན།
དོན་དང་པོར་མཐོང་བའི་རྟོག་མེད་ཀྱི་ཤེས་པ་ལ་སོགས་པ་ཆོས་ཅན། དོན་དངོས་རྟོགས་
ཀྱི་ཚད་མའི་འཇོག་བྱེད་མིན་ཏེ། ཁྱོད་དང་དེའི་བར་དུ་འཇོག་བྱེད་གཞན་གྱིས་ཆོད་
པའི་ཕྱིར།·རྒྱས་བཤད་ནི་ཀུན་གྱི་མཚུངས་རྒྱུ་ཞེས་སོགས་དང་། རྩོད་སྤོང་ནི་གལ་ཏེ་
བྱ་བྱེད་གཅིག་ཡིན་པར། ཞེས་སོགས་ནས་འཆད་དོ།ཚད་འབྲས་གཉིས་པ་རྣམ་རིག་
པའི་ལུགས་ཀྱི་ཚད་འབྲས་ཀྱི་རྣམ་གཞག་འཆད་པ་ལ། དོན་རིག་གང་ཡིན་ཞེས་སོགས་
རྣམས་གསུངས་ཏེ། འདིའི་སྔ་འགྲེལ་དུ་ལྷས། རྣམ་པར་ཤེས་པ་ཉིད་ཡུལ་དུ་སྣང་བ་སྐྱེ་
བ་ན། གཟུང་བ་དང་འཛིན་པ་ཐ་དད་པ་དང་ལྡན་པར་ངེས་པ་ཡིན་གྱི།ཕྱི་རོལ་གྱི་དོན་
ཡོད་པ་མིན་པ་དེ་བས་ན་དོན་རྟོགས་པའི་བྱ་བ་འགའ་ཞིག་ཀྱང་ཡོད་པ་མིན་ན། གང་
ཚད་མའི་འབྲས་བུ་ཉིད་དུ་རྣམ་པར་འཇོག་པར་འགྱུར་དགོངས་ནས། བསྟན་བཅོས་མཛད་
པས་མདོ་སྡེ་པ་ལ་དོན་རིག་གང་ཡིན་ཞེས་དྲི་བ་མཛད་པ་ཡིན་ནོ། ཞེས་དང་།: ཤཱཀྱས་
དེ་ལྟར་ན་རེ་ཞིག་ཕྱི་རོལ་གྱི་དོན་ཁས་བླངས་ནས་དེ་རྟོགས་པ་ནི་འབྲས་བུ་ཡིན་ལ། དོན་
དང་འདྲ་བ་ནི་ཚད་མ་ཡིན་ཞིང་། ཕྱི་རོལ་གྱི་དོན་ནི་གཞལ་བྱ་ཡིན་ནོ། ཞེས་དང་། ད་
ནི་ཕྱི་རོལ་གྱི་དོན་འགོག་པ་སྔོན་དུ་འགྲོ་བ་ཅན་གྱི་རང་རིག་པ་འབྲས་བུ་ཡིན་ནོ།ཞེས་
བྱ་བ་ལ་སོགས་པའི་གཞུང་འཆད་པར་བཞེད་ནས་རྣམ་པར་ཤེས་པ་ཉིད་ཅེས་བྱ་བ་ལ་
སོགས་སྨོས་སོ་ཞེས་དང་། སློབ་དཔོན་ཆོས་མཆོག་གིས། དེ་ལྟར་ཕྱི་རོལ་དོན་དུ་སྨྲ་
257~

བ་ལ་རྣམ་པར་ཤེས་པའི་དོན་དང་འདྲ་བ་ནི་ཚད་མ་ཡིན་ལ། དོན་རྟོགས་པའི་རང་བཞིན་
དུ་རྣམ་པར་གཞག་པ་ནི་འབྲས་བུའོ་ཞེས་ཚད་མ་དང་འབྲས་བུའི་རྣམ་པར་གཞག་པ་
མཛད་ནས། དེ་ཉིད་རྣམ་པར་ཟློག་པའི་ཕྱིར་དང༌། རྣམ་པར་ཤེས་པ་སྨྲ་བ་ལ་ཚད་མའི་
འབྲས་བུའི་ཚུལ་གཞན་དུ་རྣམ་པར་གཞག་པའི་ཕྱིར་དྲི་བ་བརྩམ་མོ། ་ཞེས་གསུངས།
དེས་ན་འབྲས་རྟོག་གཉིས་པའི་ཚད་འབྲས་དངོས་འཆད་པ་ལ། ཀུན་བཏུས་སུ། ཡང་ན་
རང་རིག་འབྲས་བུ་སྟེ། ཞེས་དང་། དེའི་རང་འགྲེལ་དུ།འདིར་ཤེས་པ་ནི་གཉིས་སུ་སྣང་
བ་སྐྱེ་སྟེ་རང་གི་སྣང་བ་དང་ཡུལ་གྱི་སྣང་བའོ། སྣང་བ་དེ་གཉིས་ལས་གང་རང་རིག་པ་
དེ་ནི་འདིར་འབྲས་བུར་འགྱུར་རོ། ཞེས་གསུངས། དེའི་དོན། དོན་རིག་གང་ཡིན་ཞེས་
སོགས་ནས། མྱོང་བ་ཉིད་ནི་འབྲས་བུ་ཡིན། ཞེས་པའི་བར་གྱིས་འཆད། དེ་ཡི་ངོ་བོ་
ལས་དོན་ངེས། ཞེས་དང་དེའི་རང་འགྲེལ་དུ། གང་གི་ཚེ་ཤེས་པ་ཡུལ་དང་བཅས་པ་
དོན་ཡིན་པ་དེའི་ཚེ་དེ་དང་རྗེས་སུ་མཐུན་པའི་རང་རིག་པ་འདོད་པའམ།མི་འདོད་པའི་
དོན་རྟོགས་པར་བྱེད། ཅེས་གསུངས་པའི་དོན་འཆད་པ་ལ།གང་ཚེ་རྣམ་རིག་རྒྱུ་ཡི་
ཡུལ། ཞེས་པ་ནས། དོན་རིག་པར་ནི་འགྱུར་བ་ཡིན་། ཞེས་པའི་བར་གསུངས་ཏེ།
ལྷས། མྱོང་བ་ཉིད་ནི་འབྲས་བུ་ཡིན་ཞེས་པའི་འགྲེལ་པར། དེས་ནི་གཉིས་སུ་སྣང་བའི་
ཤེས་པ་སྐྱེ་བར་འགྱུར་རོ་ཞེས་བྱ་བ་ནས་བརྩམས་ཏེ། རང་རིག་པ་དེ་ནི་འབྲས་བུ་ཡིན་
ནོ་ཞེས་བྱ་བའི་བར་དེ་རྣམ་པར་བཤད་པ་ཡིན་ནོ། དེ་ལྟར་ན་གཟུང་བའི་རྣམ་པ་དེ་གཞལ་
བྱ་ཡིན་ཞིང་། བདག་ཉིད་ཉམས་སུ་མྱོང་བ་ནི་འབྲས་བུ་ཡིན་ལ།འཛིན་པའི་རྣམ་པ་ནི་
སྒྲུབ་པར་བྱེད་པ་དེ་ལྟར་ན་དོན་མེད་པ་ལ་འབྲས་བུའི་རྣམ་པར་རྟོག་པ་འདི་ནི་གཅིག་ཡིན་
ནོ།ཞེས་དང༌།དོན་རིག་པར་ནི་འགྱུར་བ་ཡིན་ཞེས་པའི་འགྲེལ་པར་རྣམ་པར་རིག་པ་
ཙམ་ཉིད་ཀྱི་འབྲས་བུའི་རྣམ་པར་རྟོག་པ་འདི་བཤད་དོ།ཞེས་གསུངས་པའི་ཕྱིར། དེས་
ན་ཕྱི་རོལ་དོན་ལས་སྐྱེས་འདྲ་བ་དེ་ཕྱི་དོན་གཟུང་དོན་དུ་བྱས་ནས་རྟོགས་པའི་འཇོག་
~258

བྱེད་ཡིན་ནོ་ཞེ་ན།དེ་འགོག་པ་ལ། དོན་མཚུངས་ཅན་གྱི་རྣམ་པར་ཤེས།·རྐང་པ་གཉིས་
གསུངས། སྔོར་སྣང་དབང་ཤེས་དོན་མཐུན་དྲན་པའི་དྲན་ཤེས་ཆོས་ཅན། སྔོར་སྣང་
དབང་ཤེས་གཟུང་དོན་དུ་བྱས་ནས་མྱོང་བར་ཐལ།དེ་ལས་སྐྱེས་འདྲ་བ་ཡིན་པའི་ཕྱིར།
ཁྱབ་པ་ཁས་སོ།ཕྱི་དོན་རྟོགས་པའི་ཚད་མ་སྒྲུབ་བྱེད་དང་བཅས་པ་བཀག་པའི་གྲུབ་
དོན་འཆད་པར་བྱེད་པ་ལ།དེས་ན་གཞན་རིག་མེད་པར་ཕྱིར། རྐང་པ་གཉིས་གསུངས།
ངག་དོན།ཤེས་པའི་བདག་ཉིད་དུ་གྱུར་པའི་གཟུགས་རྟོགས་པའི་ཚད་མ་འབྲས་བུར་
རིགས་ཏེ། ཕྱི་དོན་རྟོགས་པའི་ཚད་མ་སྒྲུབ་བྱེད་དང་བཅས་པ་བཀག་པའི་གྲུབ་དོན་
འཆད་པར་བྱེད་པ་ལ། དེས་ན་གཞན་རིག་མེད་པའི་ཕྱིར། རྐང་པ་གཉིས་གསུངས།
ངག་དོན། ཤེས་པའི་བདག་ཉིད་དུ་གྱུར་པའི་གཟུགས་རྟོགས་པའི་ཚད་མ་འབྲས་བུར་
རིགས་ཏེ། གཞན་ཕྱི་དོན་རིག་པའི་ཚད་མ་མེད་པ་དེས་ནའི་ཕྱིར། ཤེས་པའི་བདག་
ཉིད་དུ་གྱུར་པའི་གཟུགས་གཞལ་བྱ། རང་ཡུལ་གྱི་རྣམ་པ་ཤར་ནས་ཤེས་པའི་བདག་
ཉིད་དུ་གྱུར་པའི་གཟུགས་ལ་གསར་དུ་མི་སླུ་བའི་རིག་པ་ཚད་མ། ཤེས་པའི་བདག་ཉིད་
དུ་གྱུར་པའི་གཟུགས་རྟོགས་པའི་ཚད་མ་འབྲས་བུར་བྱས་པའི་ཚད་འབྲས་ཀྱི་རྣམ་གཞག་
འདི་གཞུང་འདིའི་དངོས་བསྟན་གྱི་ཚད་འབྲས་ཀྱི་རྣམ་གཞག་གོ ཁོ་ན་རེ།ཕྱི་དོན་ཡོད་
།ཡོད་པར་རྒྱུའི་ཁྱད་པར་དཔོག་པའི་འབྲས་རྟགས་ལ་བརྟེན་ནས་འགྲུབ་པའི་ཕྱིར་ཞེས་
ཟེར་ན། ཕྱི་དོན་འགོག་བྱེད་ཀྱི་རྟགས་དངོས་འཆད་པ་ལ། ་མཐོང་བའི་ཁྱད་པར་དང་
བྲལ་བ། རྐང་པ་བཞི་གསུངས། གཟུགས་ཆོས་ཅན། ཕྱི་རོལ་གྱི་དོན་མིན་ཏེ། ཁྱོད་
ཁྱོད་རང་འཛིན་པའི་ཚད་མ་དང་རྫས་གཞན་མ་ཡིན་པའི་ཕྱིར་ཏེ།ཁྱོད་ཁྱོད་རང་འཛིན་
པའི་ཚད་མ་དང་ལྷན་ཅིག་དམིགས་ངེས་ཡིན་པའི་ཕྱིར་ཏེ། ཁྱོད་ཁྱོད་རང་འཛིན་པའི་
ཚད་མ་དང་དུས་མཉམ་གང་ཞིག།དེ་དང་ཡོད་ཁྱབ་མཉམ་དུ་དམིགས་པའི་ཕྱིར།
དོན་དགག་པའི་སྒོ་ནས་སེམས་ཙམ་པའི་རང་རིག་གི་ཚད་འབྲས་ཀྱི་རྣམ་གཞག་དངོས་
259

འཆད་པར་བྱེད་པ་ལ། དེ་ཕྱིར་གཅིག་ལ་ཚུལ་གཉིས་ཡོད། རྐང་པ་བཞི་གསུངས།ངག་
དོན། ཤེས་པའི་བདག་ཉིད་དུ་གྱུར་པའི་གཟུགས་རྟོགས་པའི་གཟུང་རྣམ་གཞལ་བྱ། དེ་
མྱོང་བའི་འཛིན་རྣམ་ཚད་མ། : ·དེ་མྱོང་བའི་རང་རིག་འབྲས་བུར་བྱས་པའི་ཚད་འབྲས་
ཀྱི་རྣམ་གཞག་དེ་འཐད་ལྡན་ཡིན་ཏེ། ཕྱི་རོལ་གྱི་དོན་ཁེགས་པ་གང་ཞིག །དབང་ཤེས་
གཅིག་ལ་གཟུང་རྣམ་དང་འཛིན་རྣམ་གྱི་ཚུལ་གཉིས་ཡོད་པར་འཛིན་རྣམ་དང་དྲན་ཤེས་
དོན་མཐུན་ལ་བརྟེན་ནས་འགྲུབ་པའི་ཕྱིར། འབྲས་རྟོག་གསུམ་པའི་རྣམ་གཞག་འཆད་
པར་བྱེད་པ་ལ། ཕྱི་རོལ་དོན་ནི་ཡོད་ན་ཡང་། ཞེས་སོགས་ནས། དེ་འདྲ་ངས་ཀྱང་མི་
ཤེས་སོ། ཞེས་པའི་བར་གསུངས་ཏེ། ཀུན་བཏུས་སུ། གང་གི་ཚེ་ཕྱི་རོལ་གྱི་དོན་
གཞལ་བྱ་ཡིན་པ་དེའི་ཚེ་ཡུལ་གྱི་སྣང་བ་ཉིད་དེ་འདིའི་ཚད་མ་དེའི་ཚེ་ཤེས་པས་རང་
རིག་པ་ཡིན་ཡང་རང་གི་ངོ་བོ་ལ་མི་ལྟོས་པའི་དོན་གྱི་སྣང་བ་འདིའི་ཚད་མའོ། གང་གི་
ཕྱིར་དོན་དེ་འཇལ་བར་བྱེད།:ཇི་ལྟ་ཇི་ལྟར་དོན་གྱི་རྣམ་པ་དཀར་པོ་དཀར་པོ་མིན་པ་ལ་
སོགས་པ་ཉིད་ཤེས་པ་ལ་སྣང་བ་ན། དེ་དང་དེའི་ངོ་བོ་ཡུལ་དང་བཅས་པ་འཇལ་བར་
བྱེད། ཅེས་སོགས་དང་། ལྷས། འདི་ཐམས་ཅད་ཀྱིས་ནི་གང་གི་ཚེ་ཕྱི་རོལ་གྱི་དོན་
གཞལ་བྱ་ཡིན་པ་དེའི་ཚེ་ཞེས་བྱ་བ་ལ་སོགས་པ་བཤད་པས་འབྲས་བུའི་རྣམ་པར་རྟོག་:
པ་གསུམ་པ་བཤད་པ་ཡིན་ནོ་ཞེས་གསུངས་པའི་ཕྱིར།ཁོ་ན་རེ།ཤེས་པའི་བདག་ཉིད་
དུ་གྱུར་པའི་གཟུགས་རྟོགས་པའི་ཚད་མ་འབྲས་བུར་མི་རིགས་པར་ཐལ། མདོ་སྡེ་པས་
ཕྱི་རོལ་དོན་དུ་འདོད་པའི་གཟུགས་སོགས་གཞལ་བྱ་ཡིན་པའི་ཕྱིར་ཞེ་ན། མ་ཁྱབ་ཅེས་
བསྟན་པའི་སྒོ་ནས་ཚད་འབྲས་གསུམ་པའི་རྣམ་གཞག་འཆད་པར་བྱེད་པ་ལ། ཕྱི་རོལ་
དོན་ནི་ཡོད་ན་ཡང་། རྐང་པ་བཞི་གསུངས། ཐལ་འགྱུར་དེ་ལ་ཁྱབ་པ་མེད་དེ། མདོ་སྡེ་
པས་ཕྱི་རོལ་དོན་དུ་འདོད་པའི་གཟུགས་སོགས་གཞལ་བྱ་ལ་ཤེས་པ་རང་གི་བདག་ཉིད་
དུ་གྱུར་པའི་གཟུགས་རྟོགས་པའི་ཚད་མ་འབྲས་བུར་རིགས་པའི་ཕྱིར་ཏེ། གཟུགས་དེས་
260

གཟུགས་འཛིན་དབང་མངོན་ལ་རང་འདྲའི་རྣམ་པ་མ་གཏད་པའི་ཕྱིར་ཏེ། གཏད་ན་
གཟུགས་དེ་ཡིད་འོང་དང་ཡིད་མི་འོང་གི་གཞི་མཐུན་དུ་ཐལ་བའི་སྐྱོན་ཡོད་པའི་ཕྱིར།
མདོ་སྡེ་པས་ཕྱི་རོལ་དོན་དུ་འདོད་པའི་གཟུགས་གཞལ་བྱ། རང་ཡུལ་གྱི་རྣམ་པ་ཤར་
ནས་གཟུགས་ལ་གསར་དུ་མི་སླུ་བའི་རིག་པ་ཚད་མ། ཤེས་པའི་བདག་ཉིད་དུ་གྱུར་
པའི་གཟུགས་རྟོགས་པའི་ཚད་མ་འབྲས་བུར་བྱས་པའི་ཚད་འབྲས་ཀྱི་རྣམ་གཞག་འདི་
འབྲས་རྟོག་གསུམ་པའི་དངོས་བསྟན་བསྟན་བྱའི་གཙོ་བོར་གྱུར་པའི་ཚད་འབྲས་ཀྱི་
རྣམ་གཞག་ཡིན་ནོ། ཁ་ཅིག་འབྲས་རྟོག་གསུམ་པ་ནི་སེམས་ཙམ་པའི་ལུགས་མིན་ཏེ།
སེམས་ཙམ་པ་དེ་འདིར་ཕྱོགས་སྔ་མར་བསྟན་པའི་ཕྱིར་ཏེ། ཤཱཀྱས། ཤེས་བྱ་ནང་གི་
ཡིན་པར་སྨྲ་བའི་ཕྱོགས་ཀྱི་དོགས་པ་བསལ་བའི་ཕྱིར། ཞེས་སོགས་བཤད་པའི་ཕྱིར་
ཞེ་ན། མ་ཁྱབ་སྟེ། ཤེས་བྱ་ནང་གི་ཡིན་པ་སྟེ་ཤེས་པ་གཞལ་བྱ་ལ་འཛིན་རྣམ་ཚད་མར་
བྱས་པའི་ཚེ་རང་རིག་འབྲས་བུ་ཡིན་པ་བཞིན་དུ། འབྲས་རྟོག་གསུམ་པའི་སྐབས་འདིར་
ཡང་རང་རིག་འབྲས་བུ་ཡིན་ན། འཛིན་རྣམ་ཚད་མར་འགྱུར་སྙམ་དུ་དོགས་པ་བསལ་
བའི་ཕྱིར་ཞེས་བཤད་པར་བྱ་བ་ཡིན་པའི་ཕྱིར། ཞེས་པའོ། གལ་ཏེ་འབྲས་རྟོག་གསུམ་
པ་འདི་སེམས་ཙམ་པའི་ལུགས་ཡིན་ན། གང་གི་ཚེ་ཕྱི་རོལ་གྱི་དོན་འབའ་ཞིག་གཞལ་
བྱར་བྱས་པ་དེའི་ཚེ་ཞེས་དང་། ཕྱི་རོལ་དོན་ནི་ཡོད་ན་ཡང་།ཞེས་དང་། ལྷས། གང་ཁོ་
ན་ཕྱི་རོལ་དོན་ལ་སྒྲུབ་པར་བྱེད་པ་དེ་ཉིད་ཁོ་ན་ལ་བྱ་བ་ཡིན་པ་དེའི་ཕྱིར། ཞེས་སོགས་
དང་། ཛྙ་ན་ཤྲིས། དེ་ལྟར་ན་རྟོག་པ་འདིར་རང་རིག་པ་ཡིན་ཡང་ཕྱི་རོལ་ལས་སྐྱེས་
པའི་ཕྱིར། དེའི་འབྲས་བུ་ཡིན་པས་དོན་རིག་པར་བལྟ་བར་བྱའོ། ཞེས་སོགས་གསུངས་
པ་དང་འགལ་ལོ་ཞེ་ན། མི་འགལ་ཏེ། ཕྱི་རོལ་གྱི་དོན་འབའ་ཞིག་ཅེས་པ་ཤཱཀྱས། ཕྱི་
རོལ་གྱི་དོན་ཡང་ཞེས་པའི་དོན་དུ་བཤད་ལ། དེ་ནི་ཕྱི་རོལ་དོན་ནི་ཡོད་ན་ཡང་། ཞེས་
པ་དང་དོན་འདྲ་བས། མདོ་སྡེ་པས་ཕྱི་རོལ་དོན་དུ་འདོད་པའི་གཟུགས་སོགས་གཞལ་
~261-

བྱར་བྱས་ན་ཡང་། ཞེས་བཤད་པར་བྱ་བ་ཡིན་གྱི།་རང་ལུགས་ལ་ཕྱི་དོན་ཁས་ལེན་པ་
མ་ཡིན་པའི་ཕྱིར་རོ། གལ་ཏེ་འབྲས་རྟོག་གསུམ་པ་འདི་སེམས་ཙམ་པའི་ལུགས་ཡིན་
ན།ཆོས་མཆོག་གིས། འདིར་འཐད་པ་བསྟན་པ་འདིས་ཕྱི་རོལ་གྱི་དོན་ལྡོག་པར་འདོད་
པ་ནི་མིན་གྱི། -འོན་ཀྱང་ཕྱི་རོལ་གྱི་དོན་ཡོད་ཀྱང་རང་རིག་པ་ཉིད་འབྲས་བུར་རིགས་
ཀྱི་དོན་རིག་པ་ནི་མིན་ནོ། །འདི་ལྟར་ཕྱི་རོལ་དོན་གྱི་ཚུལ་ལ་དོན་ནི་གཞལ་བྱ། གཟུང་
བའི་རྣམ་པ་ནི་ཚད་མ། དོན་རིག་པ་ནི་འབྲས་བུ་ཡིན་ལ།རྣམ་པར་ཤེས་པ་སྨྲ་བ་ལ་ནི་
བདག་ཉིད་གཞལ་བྱ། འཛིན་པའི་རྣམ་པ་ཚད་མ།བདག་ཉིད་རིག་པ་ནི་འབྲས་བུ་ཡིན་
ནོ། ཡང་ཕྱི་རོལ་དོན་གྱི་ཚུལ་ལ་འབྲས་པུའི་རྣམ་པར་གཞག་པ་གཉིས་པ་དོན་ནི་གཞལ་
བྱ། གཟུང་བའི་རྣམ་པ་ཚད་མ། རང་རིག་པ་འབྲས་བུའོ་ཞེས་བྱ་བ་འདི་ནི་འབྲས་བུ་
འདི་ལྟར་རྣམ་པར་གཞག་པའི་འཐད་པ་ཡིན་ནོ་ཞེས་གསུངས་པ་དང་འགལ་ལོ་ཞེ་ན།མི་
འགལ་ཏེ། འདིར་འཐད་པ་བསྟན་པ་འདིས་ཕྱི་རོལ་གྱི་དོན་ལྡོག་པར་འདོད་པ་ནི་མིན་ནོ་
ཞེས་པའི་དོན། འདིར་ཕྱི་དོན་དགག་པའི་རང་ལྡོག་ནས་གཞལ་བྱར་མི་འཇོག་ཅེས་པའི་
དོན་ཡིན་ལ། ཕྱི་རོལ་དོན་གྱི་ཚུལ་ལ་འབྲས་བུའི་རྣམ་པར་གཞག་པ་གཉིས་པ་ཞེས་པའི་
དོན་ཡང་།འབྲས་རྟོག་དང་པོའི་སྐབས་སུ་ཕྱི་རོལ་གྱི་གཟུགས་སོགས་གཞལ་བྱར་བྱས་
པའི་ཚད་འབྲས་ཀྱི་རྣམ་གཞག་སེམས་ཙམ་པས་མི་འདོད་ཀྱང་། གཟུགས་གཞལ་བྱར་
བྱས་པའི་ཚད་འབྲས་འདོད་པས། དེ་ལ་ལྟོས་པའི་གཉིས་པ་ཡིན་ནོ།དེ་ལྟ་མིན་པར་ཕྱི་
རོལ་གྱི་དོན་གཞལ་བྱར་བྱས་པའི་ཚད་འབྲས་འདིར་སྟོན་ན། ཕྱི་རོལ་གྱི་དོན་རིག་པ་
འབྲས་བུར་བཞག་དགོས་ལ། ་དེ་ལྟར་ན་རང་རིག་པ་ཉིད་འབྲས་བུར་རིགས་ཀྱི་དོན་རིག་
པ་ནི་མིན་ནོ།།ཞེས་གསུངས་པ་དང་འགལ་ལོ། མདོ་སྡེ་པས་ཕྱི་རོལ་དོན་དུ་འདོད་པའི་
གཟུགས་གཞལ་བྱར་བྱས་པའི་ཚེ་འཛིན་རྣམ་དེ་ཤེས་པ་རང་གི་བདག་ཉིད་དུ་གྱུར་པའི་
གཟུགས་རྟོགས་པའི་ཚད་མའི་མཚན་ཉིད་ཡིན་པར་ཐལ།དེའི་ཚེ་རང་རིག་འབྲས་བུར་
~262

རིགས་པའི་ཕྱིར་ཞེ་ན། མ་ཁྱབ་ཅེས་སྟོན་པ་ལ། དེ་ཚེ་དོན་སྣང་འདི་ཉིད་ནི།།ཚད་ཡིན་
ཞེས་གསུངས། ཐལ་འགྱུར་དེ་ལ་ཁྱབ་པ་མེད་དེ། དེའི་ཚེ་རང་ཡུལ་གྱི་རྣམ་པ་ཤར་
ནས་གཟུགས་ལ་གསར་དུ་མི་སླུ་བའི་རིག་པ་དེ་ཤེས་པའི་བདག་ཉིད་དུ་གྱུར་པའི་
གཟུགས་རྟོགས་པའི་ཚད་མའི་འཇོག་བྱེད་ཡིན་པའི་ཕྱིར། རང་ཡུལ་གྱི་རྣམ་པ་ཤར་
ནས་གཟུགས་ལ་གསར་དུ་མི་སླུ་བའི་རིག་པ་དེས་ཕྱི་དོན་རིག་སྙམ་དུ་ཞེན་པ་སྐྱེ་བ་མི་
འཐད་པར་ཐལ། དེས་ཤེས་པ་རང་གི་བདག་ཉིད་དུ་གྱུར་པའི་གཟུགས་རིག་པར་འདོད་
རིགས་པའི་ཕྱིར། རང་ཡུལ་གྱི་རྣམ་པ་ཤར་ནས་གཟུགས་ལ་གསར་དུ་མི་སླུ་བའི་རིག་
པ་འདི་ཡི་ཡུལ་དང་།ཤེས་པའི་བདག་ཉིད་དུ་གྱུར་པའི་གཟུགས་རྟོགས་པའི་ཚད་མའི་
ཡུལ་འགལ་བར་ཐལ། འདིས་ཕྱི་རོལ་དོན་རིག་པའི་ཕྱིར། འདོད་ན། སྔར་བཤད་ཀྱི་
ཚད་འབྲས་ཀྱི་རྣམ་གཞག་མི་འཐད་པར་ཐལ། འདོད་པའི་ཕྱིར་ཞེ་ན། ཐལ་བ་དང་པོའི་
ལན་སྟོན་པ་ལ། དོན་འཇོག་དེ་ཡི་བདག་ཉིད་ཕྱིར། ཞེས་པ་རྐང་པ་གཉིས་དང་། ཐ་མའི་
ལན་སྟོན་པ་ལ། དེ་ཕྱིར་ཡུལ་ཐ་དད་པའང་མིན། ཞེས་གསུངས། ཐལ་འགྱུར་དང་པོ་ལ་
ཁྱབ་པ་མེད་དེ། རང་ཡུལ་གྱི་རྣམ་པ་ཤར་ནས་གཟུགས་ལ་གསར་དུ་མི་སླུ་བའི་རིག་
པའི་གཞལ་བྱར་གྱུར་པའི་གཟུགས་དེ་ཤེས་པའི་བདག་ཉིད་ཡིན་པ་གང་ཞིག །དེ་གཟུགས་
ཕྱི་རོལ་དོན་དུ་ཞེན་པའི་རྟོག་ངོར་ཕྱི་རོལ་གྱི་དོན་ཡིན་པའི་ཕྱིར། རང་ཡུལ་གྱི་རྣམ་པ་
ཤར་ནས་གཟུགས་ལ་གསར་དུ་མི་སླུ་བའི་རིག་པ་ཆོས་ཅན། ཁྱོད་ཀྱི་གཞལ་བྱ་དེ་ཤེས་
པའི་བདག་ཉིད་དུ་གྱུར་བའི་གཟུགས་རྟོགས་པའི་ཚད་མའི་གཞལ་བྱ་དང་མི་འགལ་ཏེ།
ཁྱོད་ཤེས་པའི་བདག་ཉིད་དུ་གྱུར་པའི་གཟུགས་རྟོགས་པའི་ཚད་མ་ཡིན་པའི་ཕྱིར།
ན་རེ། སྔོན་འཛིན་དབང་མངོན་དེས་སྔོན་པོ་ཤེས་པའི་བདག་ཉིད་དུ་རྟོགས་པར་ཐལ།
ཤེས་པའི་བདག་ཉིད་དུ་གྱུར་པའི་སྔོན་པོ་རྟོགས་པའི་ཚད་མ་འབྲས་བུར་རིགས་པའི་
ཕྱིར་ཞེ་ན། མ་ཁྱབ་ཅེས་སྟོན་པ་ལ། རང་གི་ངོ་བོ་དཔྱོད་པ་ན།རྐང་པ་གཉིས་གསུངས།
263~

ཐལ་འགྱུར་དེ་ལ་ཁྱབ་པ་མེད་དེ། རིགས་པས་རྣམ་པར་དཔྱད་པ་ན་སྔོན་པོ་ཤེས་པའི་
བདག་ཉིད་དུ་གྲུབ་པའི་རྒྱུ་མཚན་གྱིས་ཤེས་པའི་བདག་ཉིད་དུ་གྱུར་པའི་སྔོན་པོ་རྟོགས་
པའི་ཚད་མ་འབྲས་བུར་རིགས་པའི་ཕྱིར། ཁོ་ན་རེ། ཕྱི་དོན་ཡོད་དེ།ཕྱི་དོན་ཡོད་པར་
སྒྲུབ་པའི་རྟགས་ཡང་དག་ཡོད་པའི་ཕྱིར་ཏེ། ཕྱི་དོན་དབང་མངོན་གྱི་གཞལ་བྱར་སྒྲུབ་
པའི་རྟགས་ཡང་དག་ཡོད་པའི་ཕྱིར་ཟེར་ན། མ་གྲུབ་ཅེས་སྟོན་པ་ལ། དེ་དང་འདྲའམ་
གཞན་འདྲའང་རུང་། རྐང་པ་བཞི་གསུངས། དབང་མངོན་གྱི་རྒྱུ་ཕྱི་དོན་དབང་མངོན་
གྱི་གཞལ་བྱར་སྒྲུབ་པའི་རྟགས་ཡང་དག་ཡིན་པར་ཐལ། ཕྱི་དོན་དབང་མངོན་གྱི་གཞལ་
བྱར་སྒྲུབ་པའི་རྟགས་ཡང་དག་ཡོད་པ་གང་ཞིག ཕྱི་རོལ་དོན་གྱིས་དབང་མངོན་ལ་རང་
འདྲའི་རྣམ་པ་མ་གཏད་པའི་ཕྱིར་ཏེ། ཕྱི་དོན་རགས་པ་ནི་རྫས་སུ་མ་གྲུབ། ཕྱི་རོལ་གྱི་
རྡུལ་ཕྲ་རབ་དབང་མངོན་ལ་མི་སྣང་བའི་ཕྱིར་ཏེ། དེ་ལ་ནི་ཕྱི་རོལ་གྱི་དོན་རགས་པ་ལིང་
བུ་གཅིག་ཏུ་སྣང་བའི་ཕྱིར། རྩ་བར་འདོད་ན། དབང་མངོན་གྱི་ཐུན་མོང་མིན་པའི་བདག་
རྐྱེན་དང་། དེ་མ་ཐག་རྐྱེན་རྣམས་ཆོས་ཅན། དབང་མངོན་གྱི་གཞལ་བྱར་ཐལ། དབང་
མངོན་གྱི་རྒྱུ་ཡིན་པའི་ཕྱིར།ཁྱབ་པ་ཁས། དེ་སྐད་དུའང་ལྷས།དབང་པོ་ལ་སོགས་པར་
ཤེས་པའི་རྒྱུ་ཡིན་པ་དེ་ལྟར་རེ་ཞིག་དོན་ཡང་རྒྱུ་ཡིན་ཞེས་བྱ་བའི་དབང་དུ་བྱས་ནས
དོན་ནི་གཞལ་བྱ་ཉིད་དུ་འདོད། དེ་ཡང་མི་འདོད་མོད་ཀྱི་གཞན་དགག་པར་བཞེད་ནས་
བསྟན་པ་ཡིན་ནོ། ཞེས་སོགས་གསུངས།ཚད་མ་མདོར། གང་ཚེ་སྣང་བ་དེ་གཞལ་
བྱ།།ཚད་མ་དང་དེའི་འབྲས་བུ་ནི། །འཛིན་རྣམ་རིག་པའོ་དེའི་ཕྱིར།།དེ་གསུམ་ཐ་དད་
དུ་མ་བྱས། ཞེས་གསུངས་པའི་དོན་འགྲེལ་བ་ལ། བློ་བདག་རྣམ་པར་དབྱེ་མེད་ཀྱང་།
རྐང་པ་བཞི་གསུངས། གཟུང་རྣམ། འཛིན་རྣམ། རང་རིག་གསུམ་པོ་ཆོས་ཅན། རང་
ཉིད་རྫས་གཞན་དུ་སྣང་བའི་བློ་མེད་པར་ཐལ། ནང་བློའི་བདག་ཉིད་དུ་རྣམ་པར་དབྱེར་
མེད་པའི་ཕྱིར་ཞེ་ན། མ་ཁྱབ་སྟེ།སེམས་རྒྱུད་མ་རིག་བག་ཆགས་ཀྱིས་བསླད་པ་ལས་
-264~

རང་ཉིད་རྫས་གཞན་དུ་སྣང་བའི་བློ་སྐྱེ་བར་འགྱུར་བའི་ཕྱིར།”་དཔེར་ན་མིག་དབང་
བསླད་པ་ལས་རྡེའུ་ཤིང་རྟ་གླང་དུ་སྣང་བ་དང་། མྱ་ངམ་གྱི་ཕྱོགས་སུ་གཟུགས་ཆུང་དུ་
ཡང་ཆེན་པོར་སྣང་བ་བཞིན་ནོ། ངེས་པར་བློ་དང་ལྷན་ཅིག་ཏུ། ཞེས་སོགས་ཀྱི་སྐབས་
སུ། སྤྱི་དོན་དང་། གཞུང་དོན་གཉིས།དང་པོ་ལ། ལྷན་ཅིག་དམིགས་ངེས་ཀྱི་མཚན་
ཉིད། འགོད་ཡུལ་གྱི་གདུལ་བྱ་ངོས་བཟུང་བ། བཀོད་པའི་དགོས་པ་དང་གསུམ། དང་
པོ་ནི། ཁྱོད་ཁྱོད་རང་འཛིན་པའི་ཚད་མ་དང་དུས་མཉམ་ཡོད་ཁྱབ་མཉམ་གང་ཞིག།
ཁྱོད་དམིགས་བྱེད་ཀྱི་བདག་ཉིད་དུ་སྐྱེས་པ་དང་།ཁྱོད་འཛིན་ཚད་མ་དམིགས་བྱེད་ཀྱི་
བདག་ཉིད་དུ་སྐྱེས་པ་ཁྱབ་མཉམ་དུ་དམིགས་པ།ཁྱོད་ཁྱོད་རང་འཛིན་པའི་ཚད་མ་དང་
ལྷན་ཅིག་དམིགས་ངེས་ཡིན་པའི་མཚན་ཉིད་ཡིན་ཏེ། ལྷན་ཅིག་པ་ནི་དུས་གཅིག་པ།
དམིགས་པ་ནི་རྟོགས་པ། ངེས་པ་ནི་ཁྱབ་པའོ།ཞེས་དང་།ཤེས་བྱ་དམིགས་པ་ནི་ཤེས་
པ་དམིགས་པའི་བདག་ཉིད་ཡིན་ལ། ཤེས་པ་དམིགས་པ་ཡང་ཤེས་བྱ་དམིགས་པ་
པས་གཞན་མ་ཡིན་ནོ། ཞེས་གསུངས་པའི་ཕྱིར། མཚན་གཞི་ནི། གཟུགས་དང་
གཟུགས་འཛིན་ཚད་མ་ལྟ་བུ་ཡིན་ཏེ། རྣམ་ངེས་ལས། ལྷན་ཅིག་དམིགས་པ་ངེས་པའི་
ཕྱིར། །སྔོ་དང་དེ་བློ་གཞན་མ་ཡིན།ཞེས་སོགས་དང་། མཐོང་བའི་ཁྱད་པར་དང་བྲལ་
བ། ཞེས་སོགས་གསུངས་པའི་ཕྱིར། གཉིས་པ་ནི། ལྷན་ཅིག་དམིགས་ངེས་གཟུགས་
དང་གཟུགས་འཛིན་ཚད་མ་རྫས་གཞན་མིན་པར་སྒྲུབ་པ་ལ་རྟགས་ཡང་དག་ཏུ་སོང་
བའི་རྒོལ་བ་ཡིན་ན།: ཕྱི་རོལ་གྱི་དོན་མེད་པར་ངེས་པའི་རྒོལ་བ་ཡིན་དགོས་ཏེ།
དོན་ཡོད་པར་འདོད་པའི་རྒོལ་བ་ཡིན་ན། དེ་གཉིས་ལྷན་ཅིག་དམིགས་ངེས་སུ་མ་ངེས
དགོས་པའི་ཕྱིར་ཏེ། དེ་ཡིན་ན་གཟུགས་དང་གཟུགས་འཛིན་ཚད་མ་དུས་མཉམ་དུ་མ་
ངེས་དགོས་པའི་ཕྱིར་ཏེ།དེ་ཡིན་ན་གཟུགས་དང་གཟུགས་འཛིན་མངོན་སུམ་དུས་
མཉམ་དུ་མ་ངེས་དགོས་པའི་ཕྱིར། གསུམ་པ་ནི། ལྷན་ཅིག་དམིགས་ངེས་ཀྱི་གཏན་
265 ~

ཚིགས་བཀོད་པ་ལ་ཆོས་ཅན། དགོས་པ་ཡོད་དེ།གཉིས་སྟོང་ཐོས་བསམ་གྱིས་གཏན་
ལ་ཕབ་ནས་སྒོམ་པར་འགྱུར་བའི་དགོས་པ་ཡོད་པའི་ཕྱིར། གཉིས་སྟོང་བསྒོམ་བྱའི་
གཙོ་བོར་བྱས་པ་ཆོས་ཅན། དགོས་པ་ཡོད་དེ། ཆོས་ཀྱི་བདག་འཛིན་ཟད་པར་སྤངས་
པའི་བདེ་བར་གཤེགས་པའི་གོ་འཕང་ཐོབ་པར་བྱ་བའི་དགོས་པ་ཡོད་པའི་ཕྱིར། རྩོད་
པ་ནི་རིགས་རྒྱན་ལས་ཤེས་པར་བྱའོ། གཉིས་པ་གཞུང་དོན་ནི། གཟུགས་དང་
གཟུགས་འཛིན་ཚད་མ་རྒྱུ་འབྲས་ཡིན་པས་ལྷན་ཅིག་ཏུ་དྲན་པ་ཡིན་ནོ་ཞེས་འདོད་པ་
བཀག་པའི་སྒོ་ནས་བློ་ཚུལ་གཉིས་སུ་སྐྲང་པའི་ཕྱིར་དུ། ངེས་པར་བློ་དང་ཞེས་སོགས་
གསུངས། ངག་དོན།གཟུགས་དང་གཟུགས་འཛིན་ཚད་མ་ཆོས་ཅན། རྫས་གཞན་མ་
ཡིན་ཏེ། །ལྷན་ཅིག་དམིགས་ངེས་ཡིན་པའི་ཕྱིར། དེའི་མཐུན་དཔེ་འཆད་པ་ལ། རྣམ་
ཤེས་འཁྲུལ་པས་ཟླ་བ་གཉིས། རྐང་པ་གཉིས་གསུངས། ངག་དོན། གཟུགས་དང་
གཟུགས་འཛིན་ཚད་མ་རྫས་གཞན་མིན་པར་སྒྲུབ་པའི་མཐུན་དཔེ་ཡང་དག་ཡོད་དེ།
ཟླ་བ་གཉིས་སྣང་གི་དབང་ཤེས་དང་དེ་ལ་ཟླ་གཉིས་སུ་སྣང་བ་དེའི་མཐུན་དཔེ་ཡང་དག་
ཡིན་པའི་ཕྱིར། དེའི་མི་མཐུན་དཔེ་འཆད་པ་ལ། སྔོ་སེར་ཐ་དད་དག་ལ་ནི། རྐང་པ་
གཉིས་གསུངས། ངག་དོན། གཟུགས་དང་གཟུགས་འཛིན་ཚད་མ་རྫས་གཞན་མིན་
པར་སྒྲུབ་པའི་མི་མཐུན་དཔེ་ཡང་དག་ཡོད་དེ། སྔོན་པོ་དང་སེར་པོ་གཉིས་དེའི་མི་མཐུན་
དཔེ་ཡང་དག་ཡིན་པའི་ཕྱིར། ༈ གལ་ཏེ་མཚུངས་པ་དེ་མ་ཐག།རྐང་པ་གཉིས་ཀྱི་སྐབས་
སུ་སྤྱི་དོན་དང་། གཞུང་དོན་གཉིས། དང་པོ་ལ། གཟུགས་འཛིན་དབང་པོའི་མངོན་སུམ་
ལྟ་བུའི་རྐྱེན་གསུམ་སོ་སོའི་མཚན་ཉིད་བཤད་པ་དང་། མཚན་གཞི་ངོས་བཟུང་བ་གཉིས།
དང་པོ་ནི། གཟུགས་འཛིན་དབང་མངོན་གཟུགས་ཀྱི་རྣམ་ལྡན་དུ་གཙོ་བོར་དངོས་སུ་
སྐྱེད་བྱེད། དེའི་དམིགས་རྐྱེན་གྱི་མཚན་ཉིད། དེ་གཟུགས་འཛིན་ནུས་སུ་གཙོ་བོར་
དངོས་སུ་སྐྱེད་བྱེད། དེའི་བདག་རྐྱེན་གྱི་མཚན་ཉིད། དེ་མྱོང་བ་གསལ་རིག་གི་ངོ་བོར་
P·266~

གཙོ་བོར་དངོས་སུ་སྐྱེད་བྱེད། དེའི་དེ་མ་ཐག་རྐྱེན་གྱི་མཚན་ཉིད། གཉིས་པ་ནི། གཟུགས་
འཛིན་དབང་མངོན་གྱི་སྔ་ལོགས་སུ་བྱུང་ཞིང་གཟུགས་ཡིད་ལ་བྱེད་པའི་ཤེས་པ་ནི་
གཟུགས་འཛིན་དབང་མངོན་གྱི་དེ་མ་ཐག་རྐྱེན་ཡིན་ཞིང་། དེའི་རྫས་སུ་གྱུར་པའི་ཁ་
དོག་དབྱིབས་སོགས་ལྟ་བུ། དེའི་དམིགས་རྐྱེན་ཡིན། དེའི་རྫས་སུ་གྱུར་པའི་མིག་
དབང་ནི་དེའི་བདག་རྐྱེན་ཡིན། དང་པོ་གྲུབ་སྟེ། ས་ནང་གི་ཤེས་
པའི་ངོ་བོ་ནི། །ཕྱི་རོལ་ལྟར་སྣང་གང་ཡིན་པ། །དོན་ཡིན་རྣམ་ཤེས་ངོ་བོའི་ཕྱིར། །དེ་
རྐྱེན་ཉིད་ཀྱང་ཡིན་ཕྱིར་རོ། ཞེས་གསུངས་པའི་ཕྱིར། གཉིས་པ་གྲུབ་སྟེ། དེ་ཉིད་ལས།
ལྷན་ཅིག་བྱེད་དབང་ནུས་པ་ཡི། །ངོ་བོ་གང་ཡིན་དབང་པོའང་ཡིན། ཞེས་དང་། དེའི་
འགྲེལ་པར། དབང་པོ་ནི་རང་གི་འབྲས་བུ་ལས་ནུས་པའི་ངོ་བོ་ཉིད་དུ་རྗེས་སུ་དཔོག་
་གི་འབྱུང་བ་ལས་གྱུར་པ་ནི་མ་ཡིན་ནོ། ཞེས་གསུངས་པའི་ཕྱིར། གཟུགས་འཛིན་
དབང་མངོན་དང་དུས་མཉམ་དུ་གྱུར་པའི་གཟུགས་དེ་གཟུགས་འཛིན་དབང་མངོན་གྱི་
སྣང་བའི་དམིགས་རྐྱེན་ཡིན་ཏེ། དེ་གཟུགས་འཛིན་དབང་མངོན་ལ་སྣང་ཞིང་། གཟུགས་
འཛིན་དབང་མངོན་དེ་ལ་རྗེས་སུ་འགྲོ་ལྡོག་མི་འཁྲུལ་བའི་ཕྱིར། དེ་སྐད་དུའང་། གཅིག་
ཆའང་མི་འཁྲུལ་ཕྱིར་ན་རྐྱེན། ཞེས་གསུངས། འདིས་ནི་དམིགས་རྐྱེན་བཏགས་པ་བར་
བསྟན་ཏོ། གཟུགས་འཛིན་དབང་མངོན་གྱི་སྔ་ལོགས་དེ་མ་ཐག་ཏུ་བྱུང་བའི་གཟུགས་
གཟུགས་འཛིན་དབང་མངོན་གྱི་ནུས་པ་འཇོག་པའི་དམིགས་རྐྱེན་ཡིན་ཏེ། དེས་གཟུགས་
འཛིན་དབང་མངོན་གཟུགས་ཀྱི་རྣམ་ལྡན་དུ་སྐྱེད་པའི་ཕྱིར་ཏེ། དེ་སྐད་དུའང་། ནུས་པ་
འཇོག་ཕྱིར་རིམ་གྱིས་ཡིན། ཞེས་གསུངས་པའི་ཕྱིར། གཟུགས་འཛིན་དབང་མངོན་གྱི་
དམིགས་རྐྱེན་ཡིན་ན། དམིགས་པ་བཏགས་པ་བ་དང་རྐྱེན་མཚན་ཉིད་པ་ཡིན་དགོས་ཏེ།
དེའི་དམིགས་རྐྱེན་ཡིན་ན་དེས་མ་དམིགས་དགོས་པའི་ཕྱིར་ཏེ། དེས་རང་གི་དམིགས་
རྐྱེན་མ་དམིགས་པའི་ཕྱིར་ཏེ། གཟུང་འཛིན་རྫས་གཞན་མེད་པའི་ཕྱིར། ཕྱི་རོལ་གྱི་
-267

དོན་དབང་མངོན་གྱི་དམིགས་རྐྱེན་མ་ཡིན་ཏེ། ཕྱི་དོན་རགས་པ་ནི་རྫས་སུ་མ་གྲུབ།
རྡུལ་ཕྲ་རབ་དབང་མངོན་ལ་མི་སྣང་བའི་ཕྱིར་ཏེ། དམིགས་བརྟག་ལས། རྫས་སུ་མེད་
ཕྱིར་ཟླ་གཉིས་བཞིན། །རྡུལ་ཕྲན་རྣམ་པ་རྣམ་རིག་གི །དོན་མིན་སྲ་ཉིད་ལ་སོགས་
བཞིན། ཞེས་གསུངས་པའི་ཕྱིར། དེས་ན་དབང་མངོན་གྱི་གཟུང་དོན་མེད་དེ། ཕྱི་རོལ་
གྱི་དོན་དབང་མངོན་གྱི་དམིགས་རྐྱེན་མ་ཡིན་པའི་ཕྱིར་དང་། འཐད་ལྡན་ལས་ཀྱང་། རབ་
ཏུ་བྱེད་པ་འདི་ཐམས་ཅད་རྣམ་པར་རིག་པ་སྨྲ་བའི་ཚུལ་ལ་སྦྱར་བར་བྱ་བ་མིན་ཏེ། ་དོན་
གྱི་མཐུ་ཡིས་ནི། །ཡང་དག་སྐྱེ་བ་ཡིན་ཕྱིར་རོ། ཞེས་གསུངས་ཤིང་། : རྒྱས་པར་
དམིགས་བརྟག་རྩ་འགྲེལ་ལས་ཤེས་པར་བྱའོ། གཉིས་པ་གཞུང་དོན་ནི། ཁོ་ན་རེ།
གཟུགས་འཛིན་དབང་མངོན་ཆོས་ཅན། རང་གི་དམིགས་རྐྱེན་ཡོད་དེ། དབང་ཡིད་
གཉིས་པོ་དེ་ཡོད་ཀྱང་མི་སྐྱེ་བ་སྲིད།: རེས་འགའ་སྐྱེ་བའི་ཕྱིར། དེས་ན་ཕྱི་རོལ་གྱི་དོན་
ཡོད་དེ། གཟུགས་འཛིན་དབང་མངོན་གྱི་དམིགས་རྐྱེན་ཡོད་པའི་ཕྱིར་ཞེ་ན། མ་ཁྱབ་
ཅེས་སྟོན་པ་ལ་གཞུང་འདི་གསུངས། ངག་དོན། དེའི་དམིགས་རྐྱེན་ཡོད་ན་ཕྱི་རོལ་གྱི་
དོན་ཡོད་མི་དགོས་ཏེ། དེ་དེའི་མཚུངས་པ་དེ་མ་ཐག་རྐྱེན་གྱི་རྫས་སུ་གྱུར་པའི་དེའི་
དམིགས་རྐྱེན་ལས་སྐྱེས་པའི་ཕྱིར་རོ། རང་གཞན་གྱི་སྡེ་པ་ཁ་ཅིག གཟུང་རྣམ་འཛིན་
རྣམ་རང་རིག་ལ་སོགས་པ་མེད་དེ། ཤེས་པ་ལ་རང་ཡུལ་གྱི་རྣམ་པ་མ་ཤར་བའི་ཕྱིར་
ཞེས་ཟེར། དེ་འགོག་པ་ལ།ཉེ་རིང་ལ་སོགས་ཁྱད་པར་གྱིས། རྐང་པ་གཉིས་གསུངས།
ངག་དོན། .. བུམ་གཟུགས་གཅིག་ལ་ཐག་ཉེ་རིང་བར་མ་གསུམ་ནས་བལྟ་བའི་དབང་
ཤེས་གསུམ་པོས་བུམ་གཟུགས་དང་ཕྲད་པའི་སྒོ་ནས་བུམ་གཟུགས་བཟུང་བར་ཐལ།
དེ་རྣམས་ཀྱིས་བུམ་གཟུགས་དངོས་སུ་བཟུང་བ་གང་ཞིགདེ་རྣམས་ལ་བུམ་གཟུགས་
ཀྱི་རྣམ་པ་མ་ཤར་བའི་ཕྱིར།རྟགས་ཕྱི་མ་ཁས། འདོད་ན། དེ་རྣམས་ལ་བུམ་གཟུགས་
སྣང་ཚུལ་མཚུངས་པ་ཁོ་ན་ཡིན་པར་ཐལ། འདོད་པའི་ཕྱིར། འདོད་མི་ནུས་ཏེ། མྱོང་
Ad-268~

བས་གྲུབ་པའི་ཕྱིར་རོ། ཚུལ་གཉིས་སྒྲུབ་པའི་རིགས་པ་ལ་བརྟེན་ནས་རང་རིག་དོན་
གྱིས་གྲུབ་བོ་ཞེས་སྟོན་པ་ནི།“ཚུལ་གཉིས་སྒྲུབ་པར་བྱེད་པས་ཀྱང་། ་རྐང་པ་གཉིས་
གསུངས། ངག་དོན། ཚུལ་གཉིས་སྒྲུབ་པའི་རིགས་པ་ལ་བརྟེན་ནས་རང་རིག་འགྲུབ་
པར་འགྱུར་ཏེ། དེ་ལ་བརྟེན་ནས་གཟུང་རྣམ་ལ་རང་གི་ངོ་བོར་གྱུར་པའི་མྱོང་བྱེད་
འཛིན་རྣམ་ཡོད་པར་གྲུབ་པའི་ཕྱིར། ཚད་མ་མདོར། གང་གི་ཡུལ་བཞིན་དུ་ཤེས་པ་ལ་
ཡང་དུས་ཕྱིས་མྱོང་བའི་དྲན་པ་སྐྱེ་སྟེ། དེའི་ཕྱིར་རང་རིག་པ་ཉིད་དུ་ཡང་ངོ་། ཅིའི་ཕྱིར་
ཞེ་ན།: གང་ཕྱིར་མ་མྱོང་བར་འདི་མེད་ཅེས། ཉམས་སུ་མ་མྱོང་བར་དྲན་པ་ནི་མེད་དེ།
གཟུགས་ལ་སོགས་པའི་དྲན་པ་བཞིན་ནོ། ཞེས་སོགས་ཀྱི་རིགས་པ་ལ་བརྟེན་ནས་
རང་རིག་སྒྲུབ་པའི་ཕྱིར་དུ། དྲན་པ་ལས་ཀྱང་བདག་རིག་གྲུབ། ཞེས་གསུངས། ངག་
དོན། གཟུགས་འཛིན་དབང་ཤེས་ཆོས་ཅན། མྱོང་བྱེད་ཡོད་དེ།དྲན་ཤེས་ཅན་གྱི་ཤེས་
པ་ཡིན་པའི་ཕྱིར། དཔེར་ན་ཚོར་བ་བདེ་སྡུག་བཞིན། དེ་ཆོས་ཅན།རང་གི་བདག་ཉིད་
དུ་གྱུར་པའི་མྱོང་བྱེད་ཡོད་དེ། ་མྱོང་བྱེད་ཅན་གྱི་ཤེས་པ་གང་ཞིག །མྱོང་བྱེད་དོན་
གཞན་རིགས་པས་ཁེགས་པའི་ཕྱིར་ཏེ། མྱོང་བྱེད་དོན་གཞན་ཡོད་པར་འདོད་པ་ལ་
མྱོང་བྱེད་ཐུག་མེད་དུ་ཐལ་བ་དང་། ཤེས་པ་ཕྱི་མ་ཡུལ་ལ་འཕོ་བ་མེད་པར་ཐལ་བའི་
སྐྱོན་ཡོད་པའི་ཕྱིར་ཏེ། དེ་ལྟར་འོག་ནས་འཆད་པའི་ཕྱིར། དབང་ཤེས་སྔ་མ་དེ་དབང་
ཤེས་ཕྱི་མའི་གཟུང་དོན་དུ་ཐལ། དབང་ཤེས་སྔ་མ་ལ་ཡང་དབང་ཤེས་ཕྱི་མ་དེ་རང་
འཛིན་བྱེད་དུ་དངོས་སུ་སྐྱེད་བྱེད་ཡོད་པའི་ཕྱིར། རྟགས་ཁས། ཁྱབ་པ་ཡོད་པར་ཐལ།
གཟུང་དོན་གྱི་མཚན་ཉིད་རང་འཛིན་བྱེད་དུ་དངོས་སུ་སྐྱེད་པ་ལས་གཞན་མེད་པའི་
ཕྱིར།འདིའི་རྟགས་ཡང་ཁས་བླངས་སོ། འདོད་ན། དབང་ཤེས་ཕྱི་མའི་ཉེར་ལེན་དང་།
དེའི་ཉམས་སུ་མྱོང་བྱའི་གཞི་མཐུན་དེ་དེའི་གཟུང་དོན་གྱི་འཇོག་བྱེད་དུ་ཐལ། .འདོད་
པའི་ཕྱིར། འདོད་ན།དེ་འགོག་པ་ལ། འཛིན་པ་ཡི་ནི་ཉེར་ལེན་དང༌། རྐང་པ་གཉིས་
་269~

གསུངས། ངག་དོན། དབང་ཤེས་སྔ་མ་ཆོས་ཅན།དབང་ཤེས་ཕྱི་མའི་གཟུང་དོན་དུ་
ཐལ། དེའི་ཉེར་ལེན་དང་མྱོང་བྱའི་གཞི་མཐུན་ཡིན་པའི་ཕྱིར། འཁོར་གསུམ། འདིའི་
ཕྱོགས་སྔ་སྨྲ་བ་པོས་ཤེས་པ་ཕྱི་མའི་ཉེར་ལེན་དང་། དེའི་མྱོང་བྱའི་གཞི་མཐུན་དེའི་
གཟུང་དོན་གྱི་མཚན་ཉིད་དུ་ཁས་བླངས་ཏེ། ལྷས། དེ་ལྟར་ན་བློ་ཤེས་པའི་གཟུང་བ་
མིན་ཏེ། གཞན་གྱི་ཤེས་པ་གཟུང་བའི་མཚན་ཉིད་དུ་འགྱུར་བའི་ཕྱིར་རོ།ཉེ་བར་ལེན་
པའི་རྒྱུའི་ངོ་བོ་འབའ་ཞིག་ཀྱང་མིན་ཏེ། དབང་པོའང་གཟུང་བའི་མཚན་ཉིད་ཀྱི་དངོས་
བོར་གྱུར་པའི་ཕྱིར་རོ། དེ་བས་ན་གཉིས་ཀ་མ་འཁྲུལ་བ་ཡིན་ནོ། ཞེས་གསུངས་པའི་
ཕྱིར། ཁོ་ན་རེ། དབང་ཤེས་སྔ་མ་དང་རྡུལ་ཕྲ་རབ་སོགས་གཟུང་དོན་དུ་བྱེད་པའི་
མངོན་སུམ་མེད་པར་ཐལ། དབང་ཤེས་སྔ་མ་ལྟ་བུ་དབང་ཤེས་ཕྱི་མའི་གཟུང་དོན་མ་
ཡིན་པའི་ཕྱིར་ཞེ་ན།དེ་འགོག་པ་ལ། གཟུགས་སོགས་དང་ནི་སེམས་དེ་ལྟར།རྐང་པ་
བཞི་གསུངས་པའི་ངག་དོན། ཐལ་འགྱུར་དེ་ལ་ཁྱབ་པ་མེད་པར་ཐལ། སྔར་གཟུང་དོན་
གྱི་མཚན་ཉིད་ལ་དཔྱོད་པའི་སྐབས་སུ་དགག་པ་བརྗོད་པ་རྣམས་ནི་རང་རིག་ཁས་མི་
ལེན་པའི་མ་དག་པའི་བློ་ཅན་ལ་གནོད་བྱེད་བསྟན་པའི་ཕྱིར་དུ་ཡིན་ལ།·རྣལ་འབྱོར་
པས་ཡུལ་རྟོགས་ཚུལ་ཐ་མལ་པའི་མངོན་སུམ་གྱིས་བསམ་གྱིས་མི་ཁྱབ་པའི་ཕྱིར།དྲི་
མེད་རིགས་པའི་རིགས་ལམ་མི་ཤེས་ན།།མངོན་སུམ་གྲུབ་ལའང་མངོན་སུམ་བསྙོན་་
འདོར་ཞིང༌། །ཉེས་བཤད་ཉེས་པར་འཆད་ལ་ཤིན་ཏུ་ཆགས། །ལེགས་བཤད་ལེགས་
པར་འཆད་ལའང་ཤིན་ཏུ་སྡང་།།དྲི་མེད་རིགས་པའི་རིགས་ལམ་ནས།།ཐར་འདོད་ཐར་
པའི་ཕོ་བྲང་དུ། །བདུད་བཞིའི་བདུད་ཀྱི་དམག་དཔུང་ལས། །གཡུལ་ལས་རྒྱལ་བའི་
རྒྱལ་མཚན་འཛུགས།། །།མངོན་སུམ་ལེའུའི་དཀའ་གནད་རགས་རིམ་ལེགས་པར་
བཤད་པའོ།། །།
·270-

༄ ༅། །ཚད་མའི་བསྟན་བཅོས་ཆེན་པོ་རིགས་པའི་རྒྱན་གྱི་
མུན་སེལ་ལས་གཞན་དོན་ལེའུའི་དཀའ་གནད་
ལེགས་པར་བཤད་པ་
བཞུགས་སོ།།
༄༅།།བླང་དོར་གྱི་གནས་རང་ཉིད་ཀྱིས་རྟོགས་པའི་རྗེས་སུ་གཞན་ལ་ཕྱིན་ཅི་མ་
ལོག་པར་བསྟན་པའི་སྒོ་ནས་གཞན་གྱི་དོན་བསྒྲུབ་པར་བྱ་དགོས་ཞེས་ཤེས་པར་བྱ་བའི་
ཕྱིར་དུ་གཞན་དོན་ལེའུ་འདི་གསུངས་ཏེ། འདིའི་སྔ་འགྲེལ་དུ་ལྷས། རྗེས་སུ་དཔག་པ་
ནི་རྣམ་པ་གཉིས་ཏེ། རང་གི་དོན་དང་གཞན་གྱི་དོན་ཏོ། །དེ་ལ་འདིར་རང་གི་དོན་གྱི་
རྗེས་སུ་དཔག་པ་འཆད་པ་སྐབས་སུ་བབ་པ་ལས་དེ་སྔར་བཤད་ཟིན་པས་འདིར་མི་འཆད་
དོ། གོ་རིམ་བཟློག་པའི་དགོས་པ་ནི་སྔར་བསྟན་ཟིན་ཏོ། །ད་ནི་གཞན་གྱི་དོན་གྱི་རྗེས་
སུ་དཔག་པ་ལུས་པས་དེ་བཤད་པའི་ཕྱིར་གཞན་ལ་ཞེས་བྱ་བ་ལ་སོགས་པ་སྨོས་སོ།ཚད་
མ་རྣམ་པར་ངེས་པ་ལས་བཤད་ཟིན་པ་དེ་ལྟར་ན་འདི་ལས་རབ་ཏུ་བྱེད་པའི་རྣམ་པར་འགྲེལ་
པ་ཅུང་ཟད་ཙམ་རྩོམ་པར་བྱེད་དོ། གཞན་དོན་རྗེས་སུ་དཔག་པ་ནི། །རང་གིས་མཐོང་
དོན་རབ་གསལ་བྱེད། །བདག་ཉིད་ཀྱིས་མཐོང་བ་ནི་རང་གིས་མཐོང་བའོ། རང་གིས་
མཐོང་བ་ཡང་ཡིན་ལ་དོན་ཡང་ཡིན་པ་དེ་གསལ་བར་བྱེད་པའི་ཚིག་གོ ཚུལ་གསུམ་པའི་
རྟགས་བརྗོད་པ་ཞེས་བྱ་བ་དེ་ཙམ་ནི་མཚན་ཉིད་ཅན་གྱི་ཚིག་ཡིན་པ་བཞག་སྟེ། རང་
གིས་མཐོང་བ་སྨོས་པས་ཅི་ཞིག་བྱ་ཞེ་ན། དེ་བསྟན་པའི་ཕྱིར། གཞན་ལ་བསྟན་པར་བྱ་
ཉིད་ཕྱིར་ཞེས་བྱ་བ་སྨོས་ཏེ། ཞེས་གསུངས་པའི་ཕྱིར། དེས་ན་ལེའུ་འདི་ཉིད་འཆད་པ་
ལ། རྗོད་བྱེད་ངག་གི་རང་བཞིན་དང་། བརྗོད་བྱ་དོན་གྱི་རང་བཞིན་གཉིས། དང་པོ་ལ་
271

སྤྱི་དོན་དང་། གཞུང་སོ་སོའི་དོན་གཉིས། དང་པོ་ལ་སྒྲུབ་ངག་དང་སུན་འབྱིན་གཉིས་
ཀྱི་བྱེད་ལས་ཀྱི་ཁྱད་པར་དང་། རང་དོན་ལེའུ་དང་གཞན་དོན་ལེའུའི་དགོས་པའི་ཁྱད་
པར་གཉིས། དང་པོ་ནི། རྟག་ན་མ་བྱས་པས་ཁྱབ། དཔེར་ན་ནམ་མཁའ་བཞིན། སྒྲ་ནི་
བྱས་ཞེས་པའི་ངག་དང་། སྒྲ་ཆོས་ཅན། མ་བྱས་པར་ཐལ། རྟག་པའི་ཕྱིར་ཞེས་པའི་
ཐལ་འགྱུར་གཉིས་སྒྲུབ་ངག་ཡང་དག་ཡིན་པ་དང་མིན་པའི་ཁྱད་པར་མེད་པར་ཐལ། དེ་
གཉིས་ཀས་ཕྱི་རྒོལ་གྱི་ངོར་མི་འདོད་པ་འཕེན་ཞིང་འདོད་པ་འགོག སྔ་རྒོལ་གྱི་འདོད་པ་
སྒྲུབ་ཅིང་མི་འདོད་པ་འགོག་པའི་ཕྱིར་ཞེ་ན། མ་ཁྱབ་སྟེ། དེ་གཉིས་ཀས་བྱས་མི་རྟག་གི་
འབྲེལ་པའི་ཕྱོགས་གཅིག་རྟག་ན་མ་བྱས་པས་ཁྱབ་པ་སྟོན་པར་ཁྱད་པར་མེད་ཀྱང་།དགོས་
པ་ལ་མི་འདྲ་བའི་ཁྱད་པར་ཡོད་པའི་ཕྱིར་ཏེ། ཐལ་འགྱུར་དེ་ལ་བརྟེན་ནས་སྒྲ་རྟག་པར་བདེན་
ཞེན་གྱིས་འདོད་པ་བཟློག།སྒྲུབ་ངག་དེ་ལ་བརྟེན་ནས་སྒྲ་རྟག་མི་རྟག་ཐེ་ཚོམ་ཟ་བ་བཟློག་
པར་བྱེད་པའི་ཕྱིར།: དེ་ཡང་གང་ཟག་རང་ཉིད་སྒྲ་རྟག་པར་བདེན་ཞེན་གྱིས་འདོད་པ་
ལོག་པ་དང༌། སྒྲ་རྟག་མི་རྟག་ཐེ་ཚོམ་ཟ་བ་བཟློག་པའི་དབང་དུ་བྱས་པ་ཡིན་གྱི།གང་
ཟག་དེའི་རྒྱུད་ལ་སྒྲ་རྟག་འཛིན་གྱི་ལོག་རྟོག་དང་། སྒྲ་རྟག་མི་རྟག་ཐེ་ཚོམ་ཟ་བའི་བློ་
བཟློག་པའི་དབང་དུ་བྱས་པ་མིན་ཏེ། སྒྲ་མི་རྟག་པར་ཚད་མས་གྲུབ་ཟིན་པའི་གང་ཟག་གི་
རྒྱུད་ལ་ཡང་བློ་དེ་གཉིས་ནི་ཡོད་པའི་ཕྱིར། གཉིས་པ་ནི། ཁོ་ན་རེ། རང་དོན་ལེའུ་དང་
གཞན་དོན་ལེའུ་འདི་གཉིས་ལ་ཟློས་སྐྱོན་ཡོད་པར་ཐལ། ་རང་དོན་ལེའུར་ཡང་སྒྲུབ་
ངག་གི་ངོ་བོ་དང་དབྱེ་བ་བསྟན་ཅིང་། གཞན་དོན་ལེའུ་འདིར་ཡང་རྟགས་ཡང་དག་གི་
དབྱེ་བ་བསྟན་པའི་ཕྱིར་ཞེ་ན། མ་ཁྱབ་སྟེ། དངོས་ཀྱི་བརྗོད་བྱའི་གཙོ་བོ་དང་དགོས་པ་ལ་
མི་འདྲ་བའི་ཁྱད་པར་ཡོད་པའི་ཕྱིར་ཏེ། རང་དོན་ལེ་འུས་གཏན་ཚིགས་ཡང་དག་དངོས་ཀྱི་
བརྗོད་བྱའི་གཙོ་བོར་བྱེད། » གཞན་དོན་ལེའུས་སྒྲུབ་ངག་ཡང་དག་དངོས་ཀྱི་བརྗོད་བྱའི་
གཙོ་བོར་བྱེད་པས་གཏན་ཚིགས་དངོས་སུ་བཀོད་པ་ན་བསྒྲུབ་བྱ་དངོས་སུ་རྟོགས་པར་
272~

འགྱུར།: སྒྲུབ་ངག་དངོས་སུ་བཀོད་པ་ན་ཚུལ་གསུམ་དངོས་སུ་དྲན་པར་འགྱུར་བའི་
ཕྱིར།གཉིས་པ་ནི། དེ་སྤང་ཕྱིར་བདག་མཐོང་བའི་ཚིག་ཅེས་སོགས་ཏེ། འདིའི་སྐབས་
སུ་སྤྱི་དོན་དང་། གཞུང་དོན་གཉིས། དང་པོ་ལ། སྒྲུབ་ངག་ཡང་དག་གི་མཚན་ཉིད།
དབྱེ་བ།”ངེས་ཚིག །འགོད་ཡུལ་གྱི་གདུལ་བྱ་ངོས་བཟུང་བ། བཀོད་པའི་དགོས་པ
དང་ལྔ།དང་པོ་ནི། ཁྱད་ཆོས་གསུམ་དང་ལྡན་པའི་སྒོ་ནས་དེ་སྒྲུབ་ཀྱི་ཚུལ་གསུམ་དེ་
སྒྲུབ་ཀྱི་སྔ་རྒོལ་ཡང་དག་གིས་དེ་སྒྲུབ་ཀྱི་ཕྱི་རྒོལ་ཡང་དག་ལ་སྟོན་པའི་དེ་སྒྲུབ་ཀྱི་ངག་
རྣམ་དག དེ་སྒྲུབ་ཀྱི་སྒྲུབ་ངག་ཡང་དག་གི་མཚན་ཉིད། གང་བྱས་ན་མི་རྟག་པས་ཁྱབ།
དཔེར་ན་བུམ་པ་བཞིན།: སྒྲ་ཡང་བྱས་སོ་ཞེས་པའི་ངག་ཆོས་ཅན། ཁྱོད་ཁྱད་ཆོས་
གསུམ་དང་ལྡན་ཏེ།རྒྱུའི་ཁྱད་པར།་བརྗོད་བྱའི་ཁྱད་པར། ངོ་བོའི་ཁྱད་པར་གསུམ་དང་
ལྡན་པའི་ཕྱིར། རྟགས་དང་པོ་གྲུབ་སྟེ། དེ་རང་གི་བསྟན་དོན་རྟོགས་པའི་ཚད་མ་སྔ་མ་
ལས་སྐྱེས་པའི་ཕྱིར། གཉིས་པ་གྲུབ་སྟེ།དེའི་བསྟན་བྱར་གྱུར་པའི་ཚུལ་གསུམ་རང་
མཚན་ལ་བརྟེན་པའི་ཕྱིར། གསུམ་པ་གྲུབ་སྟེ། དེ་སྒྲ་བློ་དོན་གསུམ་གྱི་སྐྱོན་དང་བྲལ་
བའི་རྟགས་ཚིག་ཡིན་པའི་ཕྱིར་ཏེ།།དེ་སྐད་དུའང་ཀུན་བཏུས་སུ། གཞན་དོན་རྗེས་སུ་
དཔག་པ་ནི། །རང་གི་ས་མཐོང་དོན་རབ་གསལ་བྱེད།།ཅེས་དང་། འདིར་ཡང་། དེ་སྤང་
ཕྱིར་བདག་མཐོང་བའི་ཚིག །ཅེས་སོགས་གསུངས། རང་གིས་མཐོང་བ་ཞེས་པས་
རྒྱུའི་ཁྱད་པར་དངོས་སུ་བསྟན་པའི་སྒོ་ནས་བློ་སྐྱོན་བསལ། དོན་ཞེས་པས་བརྗོད་བྱའི་
ཁྱད་པར་དངོས་སུ་བསྟན་པའི་སྒོ་ནས་དོན་སྐྱོན་བསལ། རབ་གསལ་བྱེད་ཅེས་པས་ངོ་
བོའི་ཁྱད་པར་དངོས་སུ་བསྟན་པའི་སྒོ་ནས་སྒྲ་སྐྱོན་བསལ་ལོ། སྒྲ་མི་རྟག་པར་སྒྲུབ་པའི་
ཚུལ་གསུམ་ཚད་མས་མ་གྲུབ་པའི་གང་ཟག་གིས་སྨྲས་པའི་གང་བྱས་ན་མི་རྟག་པས་ཁྱབ།
དཔེར་ན་བུམ་པ་བཞིན། སྒྲ་ཡང་བྱས་ཞེས་པའི་ངག་འདི་ནི་བློ་སྐྱོན་ཅན་གྱི་སྒྲུབ་ངག།
སྒྲ་མི་རྟག་པར་སྒྲུབ་པའི་ཚུལ་གསུམ་ཚད་མས་གྲུབ་པའི་གང་ཟག་གིས་སྨྲས་པའི་སྒྲ་
~273~

ནི་མི་རྟག་སྟེ། བྱས་པའི་ཕྱིར། དཔེར་ན་བུམ་པ་བཞིན། བུམ་པ་བྱས་པ་དེ་བཞིན་དུ་སྒྲ་
ཡང་བྱས། དེའི་ཕྱིར་ན་སྒྲ་མི་རྟག་ཅེས་པའི་ངག་ནི་སྒྲ་སྐྱོན་ཅན་གྱི་སྒྲུབ་ངག་ཡིན་ཏེ།
འདི་ལ་སྒྲུབ་ངག་གི་སྐྱོན་ཆད་ལྷག་གཉིས་ཀ་ཡོད་པའི་ཕྱིར། ལྷག་པའི་སྐྱོན་ཡོད་དེ།
ཉེར་གཏོད་བརྗོད་པ་ནི་ཕྱོགས་ཆོས་བརྗོད་པ་དང་ཟློས། མཇུག་སྡུད་བརྗོད་པ་ནི་དམ་
བཅའ་བརྗོད་པ་དང་ཟློས་པའི་ཕྱིར། ཆད་པའི་སྐྱོན་ཡོད་དེ། དེས་སྒྲ་མི་རྟག་པར་སྒྲུབ་
པའི་རྗེས་ཁྱབ་མ་བརྗོད་པའི་ཕྱིར། དེ་སྐད་དུའང་། རིགས་གཏེར་ལས། ཡན་ལག་ལྔ་
ལ་དམ་བཅའ་དང་། །ཉེར་གཏོད་མཇུག་སྡུད་གསུམ་པོ་ལྷག །སྤྱི་ཁྱབ་མ་ཚང་ཕྱིར་མི་
འཐད། ཅེས་གསུངས་པའི་ཕྱིར། སྒྲུབ་ངག་ཡང་དག་ཡིན་ན། སྒྲ་སྐྱོན་དང་བྲལ་བ་
དགོས་ཏེ། རྣམ་ངེས་ལས། གཞན་གྱི་དོན་གྱི་རྗེས་སུ་དཔག་པ་ནི་ཚིག་གི་སྐྱོན་ཡོན་
གཙོ་བོར་བྱེད་པ་ཡིན་གྱི།དོན་གྱི་མིན་ཏེ། དོན་ཇི་ལྟ་བ་བཞིན་མིན་པར་བརྗོད་པས་སྨྲ་
བ་པོ་ལ་ཀླན་ཀར་འགྱུར་བའི་ཕྱིར། ཞེས་གསུངས་པའི་ཕྱིར། གཉིས་པ་དབྱེ་བ་ལ།
ཆོས་མཐུན་སྦྱོར་གྱི་སྒྲུབ་ངག་ཡང་དག་དང་། ཆོས་མི་མཐུན་སྦྱོར་གྱི་སྒྲུབ་ངག་ཡང་
དག་གཉིས། བྱས་རྟགས་ཀྱིས་སྒྲ་མི་རྟག་པར་སྒྲུབ་པའི་སྒྲུབ་ངག་ཡང་དག་གང་
ཞིག དེའི་རྟགས་ཀྱིས་དེ་སྒྲུབ་ཀྱི་ཕྱོགས་ཆོས་དང་རྗེས་ཁྱབ་དངོས་སུ་བརྗོད་ཅིང་ལྡོག་
ཁྱབ་ཤུགས་ལ་བརྗོད་པ། དེའི་རྟགས་ཀྱིས་དེ་སྒྲུབ་ཀྱི་ཆོས་མཐུན་སྦྱོར་གྱི་སྒྲུབ་ངག་ཡང་
དག་གི་མཚན་ཉིད། མཚན་གཞི་ནི། གང་བྱས་ན་མི་རྟག་པས་ཁྱབ། དཔེར་ན་བུམ་པ་
བཞིན། སྒྲ་ཡང་བྱས་ཞེས་པའི་ངག་ལྟ་བུ་སྟེ། རིགས་སྒོར། དེ་ལ་ཆོས་མཐུན་པ་ནི་གང་
ལ་རྟགས་མཐུན་པའི་ཕྱོགས་ཉིད་ལ་ཡོད་པར་སྟོན་པར་བྱེད་པ་སྟེ། གང་བྱས་པ་དེ་མི་
རྟག་པར་མཐོང་སྟེ་དཔེར་ན་བུམ་པ་ལ་སོགས་པ་བཞིན། ཞེས་གསུངས་པའི་ཕྱིར། བྱས་
པའི་རྟགས་ཀྱིས་སྒྲ་མི་རྟག་པར་སྒྲུབ་པའི་སྒྲུབ་ངག་ཡང་དག་གང་ཞིག །དེའི་རྟགས་
ཀྱིས་དེ་སྒྲུབ་ཀྱི་ཕྱོགས་ཆོས་དང་ལྡོག་ཁྱབ་དངོས་སུ་བརྗོད་ནས་རྗེས་ཁྱབ་ཤུགས་ལ་
-274 ~

བརྗོད་པ། དེའི་རྟགས་ཀྱིས་དེ་སྒྲུབ་ཀྱི་ཆོས་མི་མཐུན་སྦྱོར་གྱི་སྒྲུབ་ངག་ཡང་དག་གི་
མཚན་ཉིད། མཚན་གཞི་ནི། གང་མི་རྟག་པ་མ་ཡིན་ན། བྱས་པ་མ་ཡིན་པས་ཁྱབ།
དཔེར་ན་ནམ་མཁའ་བཞིན། སྒྲ་ནི་བྱས་ཞེས་པའི་ངག་ལྟ་བུ་སྟེ། དེ་ཉིད་ལས། ཆོས་མི་
མཐུན་པ་ཡང་གང་ལ་བསྒྲུབ་པར་བྱ་བ་མེད་པར་རྟགས་མེད་པ་ཉིད་དུ་སྟོན་པ་སྟེ།གང་
རྟག་པ་དེ་མ་བྱས་པར་མཐོང་སྟེ། དཔེར་ན་ནམ་མཁའ་ལ་སོགས་པ་བཞིན། ཞེས་
གསུངས། གང་བྱས་པ་ཡིན་ན་རྟག་པ་མ་ཡིན་པས་ཁྱབ། དཔེར་ན་བུམ་པ་བཞིན། སྒྲ་
ཡང་བྱས་སོ་ཞེས་པའི་ངག་དང་། གང་བྱས་པ་མ་ཡིན་པ་ལས་ལོག་པ་ཡིན་ན།མི་རྟག་
པས་ཁྱབ། དཔེར་ན་བུམ་པ་བཞིན།སྒྲ་ཡང་བྱས་པ་མིན་པ་ལས་ལོག་པ་ཡིན་ནོ་ཞེས་
པའི་ངག་དང་། སྒྲ་མི་རྟག་པར་སྒྲུབ་དགོས་ཀྱི་ཕྱི་རྒོལ་ཡང་དག་གིས་སྨྲས་པའི་གང་
བྱས་མི་རྟག་དཔེར་ན་བུམ་པ་བཞིན། སྒྲ་ཡང་བྱས་ཞེས་པའི་ངག་རྣམས་ནི་བྱས་རྟགས་
ཀྱིས་སྒྲ་མི་རྟག་པར་སྒྲུབ་པའི་སྒྲུབ་ངག་ཡང་དག་མིན་ཟེར་དགོས་པ་འདྲའོ།·གསུམ་པ་
ནི། སྒྲུབ་བྱེད་ཡང་དག་བརྗོད་པའི་ངག་ཡིན་པས་ན་སྒྲུབ་ངག །གཏན་ཚིགས་ཀྱི་ཚུལ་
བརྗོད་པའི་ངག་ཡིན་པས་ན་རྟགས་ཚིག །སྔ་རྒོལ་ལས་གཞན་ཕྱི་རྒོལ་གྱི་དོན་ཡིན་
པས་གཞན་དོན། རྗེས་དཔག་གི་རྒྱུ་ཡིན་པས་ན་རྗེས་དཔག་ཅེས་བྱ་སྟེ། རྣམ་ངེས་
ལས། ཇི་ལྟར་རང་ཉིད་ཚུལ་གསུམ་པ་ཅན་གྱི་རྟགས་ལས་རྟགས་ཅན་གྱི་ཤེས་པ་སྐྱེ་བ་
དེ་བཞིན་དུ་གཞན་ལ་ཡང་རྟགས་ཅན་གྱི་ཤེས་པ་སྐྱེ་བར་འདོད་ནས་གཞན་གྱི་དོན་
གྱི་རྗེས་སུ་དཔག་པ་ནི་ཚུལ་གསུམ་པའི་རྟགས་བརྗོད་པ་སྟེ་རྒྱུ་ལས་འབྲས་བུ་བཏགས་
པའི་ཕྱིར་རོ། ཞེས་སོགས་གསུངས། བཞི་པ་ནི། སྒྲ་མི་རྟག་པར་སྒྲུབ་པའི་ཚུལ་གསུམ་
ཚད་མས་ཤེས་ཤིང་དྲན་ལམ་དུ་ཡོད་པ་ལ་སྒྲ་མི་རྟག་པར་སྒྲུབ་པའི་ཚུལ་གསུམ་བརྗོད་པའི་
སྒྲུབ་ངག་འགོད་མི་རིགས་ཏེ།དེ་སྒྲུབ་ཀྱི་ཚུལ་གསུམ་བརྗོད་པའི་སྒྲུབ་ངག་ནི་རྒོལ་
བ་དེ་ལ་ལྟོས་ཏེ་སྒྲ་སྐྱོན་ཅན་གྱི་སྒྲུབ་ངག་ཡིན་པའི་ཕྱིར་ཏེ། དེ་དེ་ལ་ལྟོས་ཏེ་ལྷག་པའི་
275

སྐྱོན་ཅན་ཡིན་པའི་ཕྱིར་ཏེ། དེ་ལ་དེ་སྒྲུབ་ཀྱི་ཚུལ་གསུམ་བརྗོད་པའི་སྒྲུབ་ངག་བཀོད་
པ་ལ་དགོས་པ་མེད་པའི་ཕྱིར་ཏེ། དེས་དེ་སྒྲུབ་ཀྱི་ཚུལ་གསུམ་ཚད་མས་ཤེས་ཟིན་
དྲན་ལམ་དུ་ཡོད་པའི་ཕྱིར། སྒྲ་མི་རྟག་པ་སྒྲུབ་པའི་ཚུལ་གསུམ་ཚད་མས་མ་ཤེས་པའི་
གང་ཟག་ལ་སྒྲ་མི་རྟག་པར་སྒྲུབ་པའི་ཚུལ་གསུམ་བརྗོད་པའི་སྒྲུབ་ངག་འགོད་པར་མི་
རིགས་ཏེ། དེ་ལ་དེ་ལྟར་བཀོད་པ་ལ་ནུས་པ་མེད་པའི་ཕྱིར་ཏེ། དེ་ལྟར་བཀོད་པ་ལ་
བརྟེན་ནས་གང་ཟག་དེའི་རྒྱུད་ལ་དེ་སྒྲུབ་ཀྱི་ཚུལ་གསུམ་དྲན་པའི་དྲན་ཤེས་མི་སྐྱེ་བའི་ཕྱིར་
ཏེ། དེ་ལ་དེ་སྒྲུབ་ཀྱི་ཚུལ་གསུམ་སྒྲུབ་དགོས་པའི་ཕྱིར། སྒྲ་མི་རྟག་པར་སྒྲུབ་པའི་ཚུལ་
གསུམ་ཚད་མས་ཤེས་ཤིང་དྲན་ལམ་ན་མེད་པའི་གང་ཟག་ལ་དེ་སྒྲུབ་ཀྱི་ཚུལ་གསུམ་
བརྗོད་པའི་སྒྲུབ་ངག་འགོད་པར་རིགས་ཏེ། དེ་ལྟར་བཀོད་པ་ལ་དགོས་ནུས་གཉིས་ཀ་
ཡོད་པའི་ཕྱིར།: དེ་ལ་དེ་ལྟར་བཀོད་པ་ལ་དགོས་པ་ཡོད་དེ། དེའི་རྒྱུད་ལ་དེ་སྒྲུབ་ཀྱི་
ཚུལ་གསུམ་དྲན་པའི་དྲན་པ་བཅད་ཤེས་མེད་པའི་ཕྱིར། དེ་ལ་དེ་ལྟར་བཀོད་པ་ལ་ནུས་
པ་ཡོད་དེ། དེ་ལ་དེ་ལྟར་བཀོད་པ་ལས་དེའི་རྒྱུད་ལ་དེ་སྒྲུབ་ཀྱི་ཚུལ་གསུམ་དྲན་པའི་
དྲན་ཤེས་དངོས་སུ་སྐྱེ་བར་འགྱུར་བའི་ཕྱིར། དེ་སྐད་དུ་འང་། དེ་ལ་དྲན་པ་སྐྱེད་པ་
ནི། །དེ་ཉིད་ཚིག་ལ་ཡང་དག་གནས། ཞེས་དང་། དེ་ཉིད་ཀྱི་ཕྱིར་འབྲེལ་ཤེས་ན། །
གཉིས་ལས་གང་ཡང་རུང་སྨྲས་པས། །དོན་གྱིས་གོ་བས་ཅིག་ཤོས་ལ།།དྲན་པ་ཡང་
དག་སྐྱེ་བར་འགྱུར།།ཞེས་གསུངས་སོ།སྒྲ་མི་རྟག་པར་སྒྲུབ་པའི་ཆོས་མཐུན་སྦྱོར་གྱི་
སྒྲུབ་ངག་ཡང་དག་བཀོད་པ་ལས་གང་ཟག་དེའི་རྒྱུད་ལ་དེ་སྒྲུབ་ཀྱི་ཚུལ་གསུམ་དྲན་པའི་
དྲན་ཤེས་དངོས་སུ་སྐྱེ་ན། གང་ཟག་དེ་ལ་དེ་སྒྲུབ་ཀྱི་ཆོས་མཐུན་སྦྱོར་དང་མི་མཐུན་
སྦྱོར་གྱི་སྒྲུབ་ངག་གཉིས་ཀ་འགོད་མི་དགོས་ལ།གང་ཟག་དེ་ལ་དེ་སྒྲུབ་ཀྱི་ཆོས་མཐུན་
སྦྱོར་གྱི་སྒྲུབ་ངག་བཀོད་པས་དེ་སྒྲུབ་ཀྱི་ཚུལ་གསུམ་དྲན་པའི་དྲན་ཤེས་དངོས་སུ་མི་
སྐྱེ་ན། དེའི་རྗེས་སུ་དེ་སྒྲུབ་ཀྱི་ཆོས་མི་མཐུན་སྦྱོར་གྱི་སྒྲུབ་ངག་འགོད་པའམ། སྔ་མ་དེ་
Ad·276~

ཉིད་བསྐྱར་ནས་བཀོད་པ་གང་འཐད་བྱ་དགོས་པས། སྒྲུབ་ངག་དེ་གཉིས་ཀ་འགོད་
དགོས་པ་ཡིན་ནོ། སྔ་མ་ནི་རིགས་རྒྱན་གྱི་དགོངས་པ་དང་། ཕྱི་མ་ནི་རྣམ་ངེས་ཊིཀ་
ཆེན་གྱི་དགོངས་པའོ། ཐར་ལམ་གསལ་བྱེད་ལས།བརྗེད་ན་ཤེས་པར་འགལ་ལོ་ཞེས་
གསུངས་པ་ནི།ཚུལ་གསུམ་བརྗོད་ཀྱང་དྲན་པར་མི་ནུས་པའི་གང་ཟག་ལ་དགོངས་ལ།
i
རིགས་ཐིགས་ཊིཀ་ཆེན་ལས།: ཚུལ་གསུམ་བརྗེད་པ་ལ་འགོད་པར་གསུངས་པ་ནི།
ཚུལ་གསུམ་ཚད་མས་ཤེས་ཀྱང་དྲན་ལམ་དུ་མེད་པ་ལ་སྒྲུབ་ངག་ཡང་དག་བཀོད་པས་
ཚུལ་གསུམ་དྲན་པར་ནུས་པ་ལ་དགོངས་སོ། དེ་སྒྲུབ་ཀྱི་སྒྲུབ་ངག་ཡང་དག་འགོད་པ
སྐབས་སུ་བབ་པའི་རྒོལ་བ་ཡིན་ན། དེ་སྒྲུབ་ཀྱི་རྟགས་ཡང་དག་འགོད་པ་སྐབས་སུ་
བབ་པའི་རྒོལ་བ་ཡིན་པས་ཁྱབ་སྟེ། དེ་སྒྲུབ་ཀྱི་སྒྲུབ་ངག་ཡང་དག་འགོད་ན། དེ་སྒྲུབ་ཀྱི་
རྟགས་ཡང་དག་འགོད་པས་ཁྱབ་པའི་ཕྱིར། དེ་སྒྲུབ་ཀྱི་རྟགས་ཡང་དག་འགོད་པ་སྐབས་
སུ་བབ་པའི་གང་ཟག་ཡིན་ན། དེ་སྒྲུབ་ཀྱི་སྒྲུབ་ངག་ཡང་དག་འགོད་པ་སྐབས་སུ་བབ་
པའི་གང་ཟག་ཡིན་མི་དགོས་ཏེ། དེ་སྒྲུབ་ཀྱི་རང་དོན་སྐབས་ཀྱི་རྟགས་ཡང་དག་འགོད་
པ་སྐབས་སུ་བབ་ན། དེ་སྒྲུབ་ཀྱི་སྒྲུབ་ངག་ཡང་དག་འགོད་པ་སྐབས་སུ་བབ་མི་དགོས་
པའི་ཕྱིར་དང་། དེ་སྒྲུབ་ཀྱི་ཚུལ་གསུམ་ཚད་མས་ཀྱང་ཤེས་དྲན་ལམ་ན་ཡང་ཡོད་པའི་དེ་
སྒྲུབ་ཀྱི་ཕྱི་རྒོལ་ཡང་དག་ལ་དེ་སྒྲུབ་ཀྱི་རྟགས་ཡང་དག་ནི་འགོད་པའི་ཕྱིར་ཏེ། གཏན་
ཚིགས་བཀོད་པ་ལས་བསྒྲུབ་བྱ་རྟོགས་པའི་རྗེས་དཔག་དངོས་སུ་སྐྱེ་བར་གསུངས་པ་ནི་
འདི་ལ་དགོངས་པའི་ཕྱིར་ཏེ། གཞན་དུ་ན་དེའི་དགོངས་གཞི་མེད་པར་འགྱུར་བའི་
ཕྱིར། ལྔ་པ་ནི། སྒྲ་མི་རྟག་པར་སྒྲུབ་པའི་སྒྲུབ་ངག་ཡང་དག་བཀོད་པ་ལ་ཆོས་ཅན།
དགོས་པ་ཡོད་དེ། དེ་སྒྲུབ་ཀྱི་ཚུལ་གསུམ་དྲན་པའི་རྒྱུན་བསྒོམས་པ་ལ་བརྟེན་ནས་དེ་
སྒྲུབ་ཀྱི་བསྒྲུབ་བྱ་རྟོགས་པར་འགྱུར་བའི་དགོས་པ་ཡོད་པའི་ཕྱིར། སྒྲུབ་ངག་སྔ་རྒོལ་
གྱིས་བརྗོད་པར་མ་ཟད་གཞན་གྱིས་སྒྲུབ་ངག་ཡི་གེར་བཀོད་པ་མཐོང་། །དེ་ལས་ཚུལ་
~277~

གསུམ་དྲན། དེའི་རྒྱུན་བསྒོམ་པ་ན་བསྒྲུབ་བྱ་རྟོགས་པར་འགྱུར་བའི་རྒྱུ་མཚན་གྱིས་
དོན་ལེ་འུར། དཔེར་ན་མི་རྟག་ཉིད་བྱས་པའམ། །མ་བྱས་པས་ན་མི་འཇིག་བཞིན།ཞེས་
སྒྲུབ་ངག་གི་དབྱེ་བ་བསྟན་པ་ཡིན་ཏེ རིགས་ཐིགས་ལས། སྦྱོར་བ་མཐོང་བ་གོམས་པ་
ལས་བདག་ཉིད་ཀྱང་དེ་བཞིན་དུ་རྣམ་པར་དཔྱོད་པར་རྟོགས་པར་འགྱུར་བས་ན་བདག་གི་
དོན་གྱི་རྗེས་སུ་དཔག་པ་ལ་ཡང་བྱེ་བྲག་བསྟན་ཏོ། ཞེས་དང༌།རྣམ་ངེས་ལས།སྦྱོར་
བའི་དབང་གིས་གཏན་ཚིགས་ནི་རྣམ་པ་གཉིས་ཏེ། ཆོས་མཐུན་པ་ཅན་ཉིད་དང་།ཆོས་
མི་མཐུན་པ་ཅན་ཉིད་དོ། ་་སྦྱོར་བའི་བྱེ་བྲག་མ་གཏོགས་པར་འདི་གཉིས་དོན་དུ་ནི་བྱེ་
བྲག་ཀྱང་མེད་དོ། དེ་མཐོང་བ་ལས་རང་ཉིད་རྟོགས་པ་ན་ཡང་དེ་ལྟར་འགྱུར་བའི་ཕྱིར།
རང་གི་དོན་གྱི་རྗེས་སུ་དཔག་པ་ལ་ཡང་དབྱེ་བ་བསྟན་ཏོ། ཞེས་དང་། “འདི་བཞིན་དུ་
རང་འགྲེལ་ལས་ཀྱང་གསུངས་ཤིང་། ཆོས་མཆོག་ལས།ཇི་ལྟར་གཞན་རྟོགས་པ་ལ་
དབྱེ་བ་ཉེ་བར་མཁོ་བ་དེ་ཁོ་ན་བཞིན་དུ་བདག་ཉིད་རྟོགས་པ་ཡང་ཡིན་ཏེ། དེ་ན་རང་
གི་དོན་དུའང་སྲིད་པའི་ཕྱིར་འདི་ཉིད་དུའང་སྦྱོར་བའི་དབྱེ་བ་བྱས་སོ། ཞེས་གསུངས།
རང་གི་དོན་དུ་ཡང་སྲིད་པའི་ཕྱིར་ཞེས་པས་ནི་གང་ཟག་རང་ཉིད་ཀྱིས་རང་ཉིད་ལ་ཚུལ་
གསུམ་དྲན་པའི་དོན་དུ་སྒྲུབ་ངག་འགོད་སྲིད་པར་བསྟན་ལ། རང་དོན་སྒྲུབ་ངག་ཡང་
དག་ནི་ཡོད་པར་མི་བཞེད་དོ། གཉིས་པ་གཞུང་དོན་ནི། གཞན་དོན་རྗེས་སུ་དཔག་པ་
ནི། །རང་གིས་མཐོང་དོན་རབ་གསལ་བྱེད། ཅེས་སྨྲས་པ་ལ་ཁོ་ན་རེ། མི་རིགས་པར་
ཐལ། · དེ་སྒྲུབ་ཀྱི་ཚུལ་གསུམ་རྒོལ་བ་བདག་ཉིད་ཀྱི་ཚད་མས་མ་གྲུབ་ཀྱང་ཕྱི་རྒོལ་
གཞན་དག་གིས་ཁས་བླངས་པ་ཙམ་གྱིས་དེ་སྒྲུབ་ཀྱི་གཞན་དོན་སྐབས་ཀྱི་རྟགས་ཡང་
དག་ཏུ་འགྱུར་བ་ཡོད་པའི་ཕྱིར་ཏེ། གཞན་དོན་གྱི་གཏན་ཚིགས་རྣམས་ནི་ཕྱི་རྒོལ་
གཞན་ཁོ་ན་ལ་བསྒྲུབ་བྱ་བསྟན་པའི་ཕྱིར་དུ་འགོད་པའི་ཕྱིར། དཔེར་ན་དམུས་ལོང་གིས་
བཟུང་བའི་སྒྲོན་མེའི་འོད་ལ་བརྟེན་ནས་མིག་ལྡན་གྱི་སྐྱེས་བུས་གཟུགས་རྟོགས་པ་ལྟར་
~278.~

རོ་ཞེ་ན། དེ་ལྟ་བུའི་ལོག་རྟོག་བཀག་པའི་སྒོ་ནས་རང་གིས་མཐོང་བ་ཞེས་སྨོས་པའི་དགོས་
པ་འཆད་པ་ལ། གཞུང་འདི་གསུངས། ངག་དོན། གཞན་དོན་རྗེས་དཔག་གི་མཚན་ཉིད་
འཆད་པའི་ཟུར་དུ་བདག་གིས་མཐོང་བ་ཞེས་སྨོས་པ་ཆོས་ཅན། དགོས་པ་ཡོད་དེ། སྔར་
བཤད་ཀྱི་ལོག་རྟོག་དེ་རྣམས་སྤངས་པའི་དགོས་པ་ཡོད་པའི་ཕྱིར། བྱས་པ་ལ་གྲངས་
ཅན་ན་རེ། དེ་མི་རིགས་པར་ཐལ། སྔར་མེད་གསར་དུ་སྐྱེ་བ་དེ་སངས་རྒྱས་པའི་ངོར་
བློ་བདེ་སེམས་མེད་བེམ་པོར་སྒྲུབ་པའི་རྟགས་ཡང་དག་ཡིན་པའི་ཕྱིར་ཏེ། དེའི་རྟགས་
ཀྱིས་སངས་རྒྱས་པའི་ངོར་བློ་བདེ་སེམས་མེད་བེམ་པོར་སྒྲུབ་པའི་ཕྱོགས་ཆོས་སངས་
རྒྱས་པའི་ལུང་གིས་གྲུབ། སྔར་མེད་གསར་སྐྱེ་ཡིན་ན། བེམ་པོ་ཡིན་པས་ཁྱབ་པ་དེ་
ཙམ་ལྔའི་སྟེང་དུ་སངས་རྒྱས་པས་ཁས་བླངས། སེམས་པ་ཅན་ཡིན་ན། སྔར་མེད་
གསར་སྐྱེ་མིན་པས་ཁྱབ་པ་ཡོད་པའི་ཕྱིར་ཏེ། སེམས་པ་ཅན་ཡིན་ན། བདག་རྟག་པ་
ཡིན་དགོས་པའི་ཕྱིར་ཏེ། གང་ཟག་གི་བདག་རྟག་པ་ལས་གཞན་པའི་ཤེས་བྱ་ཐམས་
ཅད་བེམ་པོ་ཡིན་པའི་ཕྱིར་ཞེས་ཟེར། དེ་འགོག་པ་ལ། ཡོངས་བརྟགས་ཡོངས་སུ་ལེན་
པའི་ཕྱིར། རྐང་པ་གསུམ་གསུངས། སྔར་མེད་གསར་དུ་སྐྱེ་བའི་རྟགས་ཀྱིས་སངས་
རྒྱས་པའི་ངོར་བློ་བདེ་སེམས་མེད་བེམ་པོར་སྒྲུབ་པའི་ཕྱོགས་ཆོས་སངས་རྒྱས་པའི་
ལུང་གིས་མི་གྲུབ་པར་ཐལ། ལུང་དངོས་སྟོབས་ཡུལ་ལ་སྒྲུབ་བྱེད་ཚད་མར་མི་འཇུག་
པའི་ཕྱིར་ཏེ། དཔྱད་གསུམ་གྱིས་དག་པའི་ལུང་ཤིན་ཏུ་ལྐོག་གྱུར་ལ་དཔྱོད་པའི་སྐབས་
སུ་སྒྲུབ་བྱེད་ཚད་མར་འཇུག་པའི་ཕྱིར། ཁོ་ན་རེ། གྲངས་ཅན་ཆོས་ཅན། སྔར་མེད་
གསར་སྐྱེ་དེ་དེ་སྒྲུབ་ཀྱི་རྟགས་ཡང་དག་ཏུ་འདོད་པར་ཐལ།དེ་སངས་རྒྱས་པའི་ངོར་
དེ་སྒྲུབ་ཀྱི་རྟགས་ཡང་དག་ཏུ་འདོད་པའི་ཕྱིར་ཞེ་ན། གྲངས་ཅན་ཆོས་ཅན། སྔར་མེད་
གསར་སྐྱེ་འདོད་པར་ཐལ། དེ་སངས་རྒྱས་པའི་ངོར་འདོད་པའི་ཕྱིར། ཁྱབ་པ་ཁས་སོ།
ཁོ་ན་རེ། ཐལ་འགྱུར་ཡང་དག་ཡིན་ན། རང་གི་འཁོར་གསུམ་སྔ་རྒོལ་གྱི་ཚད་མས་
~279~

གྲུབ་པས་ཁྱབ་པར་ཐལ། དེ་སྒྲུབ་ཀྱི་གཞན་དོན་སྐབས་ཀྱི་རྟགས་ཡང་དག་ཡིན་ན། དེ་
སྒྲུབ་ཀྱི་ཚུལ་གསུམ་སྔ་རྒོལ་གྱི་ཚད་མས་གྲུབ་པས་ཁྱབ་པའི་ཕྱིར། རྟགས་ཁས་སོ།
འདོད་ན། བ་སྤྱི་རྟག་པའི་དངོས་པོ་ཆོས་ཅན། ཆ་བཅས་ཀྱི་དངོས་པོར་ཐལ། བྱེ་བྲག་
དུ་མ་དང་ལྡན་པའི་དངོས་པོ་ཡིན་པའི་ཕྱིར། ཞེས་སློབ་དཔོན་ཕྱོགས་ཀྱི་གླང་པོས་
འཕངས་པ་མི་རིགས་པར་ཐལ། འདོད་པའི་ཕྱིར་ཞེ་ན། རྩ་བའི་ཐལ་འགྱུར་ལ་མ་ཁྱབ་
ཅེས་སྟོན་པ་ལ། གཞན་གྱིས་བརྟགས་པ་ཡི། རྐང་པ་ཕྱེད་དང་གསུམ་གསུངས་ཏེ།
འདིའི་སྔ་འགྲེལ་དུ་ལྷས། དེ་ལྟར་ནི་འགྱུར་མོད་ཀྱི་གལ་ཏེ་གཞན་གྱིས་ཁས་བླངས་པ་
སྒྲུབ་པར་བྱེད་པ་མིན་ན།:ཇི་ལྟར་ན་དེས་དེ་དང་དེར་ཐལ་བ་སྒྲུབ་པར་བྱེད་པ་བརྗོད་པ་
ཡིན་ཞེ་ན། སྐྱོན་དེ་ཡོད་པ་མ་ཡིན་ཏེ། འདི་ལྟར། གཞན་གྱིས་བརྟགས་པ་ཡི། ཞེས་
སོགས་དང་།རྒྱན་ལས། འོ་ན་ཅི་ལྟར་ཁྱེད་དང་སྔོན་གྱི་སློབ་དཔོན་རྣམས་ཀྱིས་གཞན་ལ་
གྲུབ་པའི་སྒྲུབ་པར་བྱེད་པས་སྒྲུབ་པར་འདོད་ཅེ་ན། དེ་ནི་མིན་ཏེ། གང་གི་ཕྱིར། གཞན་
གྱིས་བརྟགས་པ་ཡི། ཞེས་སོགས་གསུངས། འདིའི་སྐབས་སུ་སྤྱི་དོན་དང་། གཞུང་
དོན་གཉིས། དང་པོ་ལ།ཐལ་འགྱུར་གྱི་མཚན་ཉིད། དབྱེ་བ། འཕངས་པའི་དགོས་པ་
དང་གསུམ། དང་པོ་ནི། ཐལ་ངག་ཏུ་བཀོད་པ་དེའོ། གཉིས་པ་ལ། ཐལ་འགྱུར་ལྟར་སྣང་
དང་ཡང་དག་གཉིས།: དང་པོ་ནི། ཐལ་འགྱུར་ཡང་དག་མིན་པ་གང་ཞིག་ཐལ་ངག་ཏུ་
བཀོད་པ། ཐལ་འགྱུར་ལྟར་སྣང་གི་མཚན་ཉིད།སྒྲ་ཆོས་ཅན། 1བྱས་པར་ཐལ། མི་རྟག་
པའི་ཕྱིར། ཞེས་པ་ལྟ་བུའོ། གལ་ཏེ་ཐལ་འགྱུར་འདི་ཆོས་ཅན། ་ཐལ་འགྱུར་ཡང་དག་
ཡིན་པར་ཐལ། རང་ཉིད་ཐལ་འགྱུར་ཡང་དག་ཏུ་སོང་བའི་རྒོལ་བ་ཡོད་པའི་ཕྱིར་ཞེ་ན།
མ་ཁྱབ་སྟེ། སྒྲ་མི་རྟག་པར་དམ་བཅས་པའི་དམ་བཅའ་དེ་དམ་བཅའ་ལྟར་སྣང་དུ་སོང་
བའི་རྒོལ་བ་ཡོད་ན།: དེ་དམ་བཅའ་ལྟར་སྣང་ཡིན་མི་དགོས་ཤིང་། སྒྲ་ཆོས་ཅན། མ་
བྱས་པར་ཐལ། རྟག་པའི་ཕྱིར། ཞེས་པའི་ཐལ་འགྱུར་དེ་ཐལ་འགྱུར་ལྟར་སྣང་དུ་སོང་
~280~

བའི་རྒོལ་བ་ཡོད་ན།”དེ་ཐལ་འགྱུར་ལྟར་སྣང་ཡིན་མི་དགོས་པའི་ཕྱིར།ཐལ་འགྱུ་
སྣང་མིན་པ་གང་ཞིག།ཐལ་ངག་ཏུ་བཀོད་པ་ཐལ་འགྱུར་ཡང་དག་གི་མཚན་ཉིད། .-དབྱེ་
ན། རང་རྒྱུད་མི་འཕེན་པའི་ཐལ་འགྱུར་ཡང་དག་དང་། རང་རྒྱུད་འཕེན་པའི་ཐལ་འགྱུར་
ཡང་དག་གཉིས། རང་རྒྱུད་འཕེན་པའི་ཐལ་འགྱུར་ཡང་དག་མིན་པ་གང་ཞིག །ཐལ་
འགྱུར་ཡང་དག་ཏུ་དམིགས་པ། དང་པོའི་མཚན་ཉིད། མཚན་གཞི་ནི། སྒྲ་ཆོས་ཅན།
རྟག་པར་ཐལ། : གཞལ་བྱ་ཡིན་པའི་ཕྱིར་ཞེས་པའི་ཐལ་འགྱུར་ལྟ་བུའོ། རང་གི་དངོས་
བསྟན་ཟློག་ན་ཚུལ་གསུམ་པ་ཅན་གྱི་རྟགས་ཡང་དག་འཕེན་ནུས་གང་ཞིག་ཁྱད་ཆོས་
གསུམ་དང་ལྡན་པའི་ཐལ་ངག་རྣམ་དག་ཏུ་དམིགས་པ། གཉིས་པའི་མཚན་ཉིད། མཚན་
གཞི་ནི། སྒྲ་ཆོས་ཅན། མ་བྱས་པར་ཐལ། རྟག་པའི་ཕྱིར།ཞེས་པའི་ཐལ་འགྱུར་ལྟ་བུའོ།
འདི་ཁྱད་ཆོས་གསུམ་དང་ལྡན་ཏེ། འདིའི་གཏན་ཚིགས་མ་གྲུབ། ཁྱབ་པ་གྲུབ། དམ་
བཅའ་ལ་ཚད་མས་བསལ་བ་འབབ་པའི་ཕྱིར། འདིའི་གཏན་ཚིགས་མ་གྲུབ་སྟེ།འདིའི་
གཏན་ཚིགས་གྲུབ་ན་སྒྲ་མི་རྟག་པར་སྒྲུབ་པའི་དམ་བཅའ་ཚད་མས་བསལ་བར་འགྱུར་བའི་
ཕྱིར།·ཁྱབ་པ་གྲུབ་སྟེ། མ་གྲུབ་ན་བྱས་མི་རྟག་གི་འབྲེལ་བ་མི་གྲུབ་པས་སྒྲ་མི་རྟག་པར་
སྒྲུབ་པའི་རྗེས་ཁྱབ་མ་གྲུབ་པར་འགྱུར་བའི་ཕྱིར། དམ་བཅའ་ལ་ཚད་མའི་བསལ་བ་
འབབ་སྟེ། མི་འབབ་ན་བྱས་རྟགས་ཀྱིས་སྒྲ་མི་རྟག་པར་སྒྲུབ་པའི་ཕྱོགས་ཆོས་མ་གྲུབ་
པར་འགྱུར་བའི་ཕྱིར། འོ་ན་ཐལ་འགྱུར་འདིའི་གཏན་ཚིགས་ནི་གང་། ཐལ་ཆོས་ཇི་ལྟ་
བུ་ཞེ་ན། རྟག་པ་ཐལ་འགྱུར་དེའི་གཏན་ཚིགས། མི་རྟག་པ་དེའི་རྟགས་ལོག།མ་བྱས་
པ་དེའི་ཐལ་ཆོས། བྱས་པ་དེའི་ཆོས་ལོག་ཡིན་ཏེ། མྱུ་གུ་ཆོས་ཅན། སླར་ཡང་སྐྱེ་བ་
དོན་མེད་དང་ཐུག་མེད་ཡིན་པར་ཐལ། ཡོད་པའི་ཕྱིར་ཞེས་འཕངས་པའི་ཚེ།སླར་ཡང་
སྐྱེ་བ་དོན་བཅས་དང་ཐུག་བཅས་ཐལ་ཆོས་ལོག་པ་དང་། སླར་ཡང་སྐྱེ་བ་དོན་མེད་
དང་ཐུག་མེད་ཐལ་འགྱུར་དེའི་ཐལ་ཆོས་དང༌། ཡང་། མྱུ་གུ་ཆོས་ཅན།རྟེན་འབྱུང་མིན་
281-

པར་ཐལ། རང་གི་ངོ་བོས་ཡོད་པའི་ཕྱིར་ཞེས་འཕངས་པའི་ཚེ་རང་གི་ངོ་བོས་ཡོད་
པ་ཐལ་འགྱུར་དེའི་གཏན་ཚིགས།རང་གི་ངོ་བོས་མེད་པ་དེའི་རྟགས་ལོག་རྟེན་འབྱུང་
མིན་པ་ཐལ་ཆོས།: རྟེན་འབྱུང་དེའི་ཐལ་ཆོས་ལོག་པ་ཡིན་པའི་ཕྱིར། རྟགས་དང་པོ་
གྲུབ་སྟེ། ཊི ཀ་ཆེན་དགོངས་པ་རབ་གསལ་ལས། དེའི་ཐལ་ཆོས་ནི་སྐྱེ་བ་དོན་མེད་དང་
ཐུག་མེད་དུ་ཐལ་བ་ཙམ་མིན་གྱི། སླར་ཡང་སྐྱེ་བ་དོན་མེད་དང་ཐུག་མེད་ཡིན་ལ། ་ཐལ་
ཆོས་ཟློག་པའི་དོན་སླར་ཡང་སྐྱེ་བ་དོན་བཅས་དང་ཐུག་བཅས་ནི་གྲངས་ཅན་ཁོ་ན་འདོད་
ཀྱི། རང་ལ་དེ་ཁས་ལེན་མེད་པས། ཞེས་སོགས་གསུངས་པའི་ཕྱིར།གཉིས་པ་གྲུབ་
སྟེ། དེ་ཉིད་ལས། མྱུ་གུ་ལ་རང་གི་ངོ་བོས་གྲུབ་པའི་རང་བཞིན་ཡོད་པར་ཁས་ལེན་པ་
ན། ས་བོན་ལ་བརྟེན་ནས་འབྱུང་བར་མི་འགྱུར་ཏེ། རང་གི་ངོས་ནས་ཡོད་པའི་ཕྱིར།
ཞེས་པའི་ཐལ་བ་འཕེན་པ་ལྟ་བུ་ལ་ནི་བརྟེན་ནས་འབྱུང་བའི་ཕྱིར་མྱུ་གུ་ལ་རང་གི་ངོ་བོས་གྲུབ་
པའི་རང་བཞིན་མེད་དོ་ཞེས་ཐལ་ཆོས་ལྡོག་རྟགས་སུ་བྱས་ནས་ཐལ་རྟགས་ལྡོག་པའི་
དམ་བཅའི་དོན་སྒྲུབ་པ་ཤིན་ཏུ་མང་ངོ་། ཞེས་གསུངས་པའི་ཕྱིར། རྒྱས་པར་ནི་རྩ་འཇུག་
གི་ཊི ཀ་ཆེན་དགོངས་འགྲེལ་དང་བཅས་པ་ལས་ཤེས་པར་བྱའོ། གསུམ་པ་ཐལ་འགྱུར་
ཡང་དག་འཕངས་པའི་དགོས་པ་ནི། སྒྲ་ཆོས་ཅན། མ་བྱས་པར་ཐལ། རྟག་པའི་ཕྱིར་
ཞེས་པའི་ཐལ་འགྱུར་འཕངས་པ་ཆོས་ཅན།དགོས་པ་ཡོད་དེ། སྒྲ་རྟག་པར་བདེན་ཞེན་
གྱིས་འདོད་པ་ལོག་ནས་སྒྲ་ནི་ཕལ་ཆེར་མི་རྟག་གམ་སྙམ་པའི་དོན་འགྱུར་གྱི་ཐེ་ཚོམ་
སྐྱེད་པའི་དགོས་པ་ཡོད་པའི་ཕྱིར། དེ་ལྟ་བུའི་དོན་འགྱུར་གྱི་ཐེ་ཚོམ་སྐྱེས་པ་ཆོས་ཅན།
དགོས་པ་ཡོད་དེ། སྒྲུབ་ངག་འགོད་པའི་སྣོད་རུང་གི་གདུལ་བྱ་བསྟན་པའི་དགོས་པ་
ཡོད་པའི་ཕྱིར། དེ་ནི་ཐེ་ཚོམ་གྱིས་ཤེས་པར། ཞེས་སོགས་ཀྱི་རིགས་པས་དེ་ལྟར་གྲུབ་
པའི་ཕྱིར། གཉིས་པ་གཞུང་དོན་ནི།བ་སྤྱི་རྟག་དངོས་ཆོས་ཅན།ཆ་བཅས་ཀྱི་དངོས་
པོར་ཐལ།བྱེ་བྲག་དུ་མ་དང་ལྡན་པའི་དངོས་པོ་ཡིན་པའི་ཕྱིར། ཞེས་པའི་ཐལ་འགྱུར་
282

འཕངས་པ་ཆོས་ཅན། དགོས་པ་ཡོད་དེ། ཆ་བཅས་ཀྱི་དངོས་པོ་མེད་ན་བྱེ་བྲག་དུ་མ་
དང་ལྡན་པའི་དངོས་པོ་དགག་པའི་དགོས་པ་ཡོད་པའི་ཕྱིར། ཆ་བཅས་ཀྱི་དངོས་པོ་
མེད་ན་བྱེ་བྲག་དུ་མ་དང་ལྡན་པའི་དངོས་པོ་མེད་དགོས་ཏེ། བྱེ་བྲག་དུ་མ་དང་ལྡན་
པའི་དངོས་པོ་དེ།ཆ་བཅས་ཀྱི་དངོས་པོ་ལ་འབྲེལ་བའི་ཕྱིར་ཏེ། རྣམ་ངེས་ལས། གཞན་
གྱི་ཀུན་བཏགས་པ་ཐལ་བ་སྒྲུབ་པ་དཔེར་ན་དུ་མ་ལ་ཡོད་པའི་གཅིག་པོ་དེ་ནི། ཡུལ་ལ་
སོགས་པའི་ཁྱད་པར་ཅན་གཞན་དང་ལྡན་པ་མིན་ཏེ།ཡུལ་དང་དུས་དང་གནས་སྐབས་
ཀྱི་ཁྱད་པར་ངེས་པའི་གསལ་བ་གཅིག་དང་འདྲེས་པའི་རྣམ་པར་བཅད་པའི་རང་བཞིན་
གཞན་གྱིས་སྟོང་པའི་ཕྱིར་ཏེ། དེ་ལྟ་བུའི་རང་བཞིན་ནི་ཡུལ་ལ་སོགས་པའི་ཐ་དད་པ་
ཅན་དང་འགལ་བའི་ཕྱིར་རོ།ཞེས་བྱ་བ་ལྟ་བུ་གང་ཡིན་པ་དེ་ནི་ཆོས་གཅིག་ཁས་བླངས་
ན། ཆོས་གཞན་ཁས་བླང་བར་བསྟན་པའི་ཕྱིར་ཡིན་ཏེ། དེ་ཁས་མི་ལེན་ན་ནི་ཆོས་
གཉིས་ཀ་ཟློག་པར་འགྱུར་རོ། ཞེས་གསུངས་པའི་ཕྱིར། ཊི ཀ་ཆེན་གྱི་དོན་ནི་བ་སྤྱི་
རྟག་པའི་དངོས་པོ་ཆོས་ཅན། ཆ་བཅས་ཀྱི་དངོས་པར་ཐལ། བྱེ་བྲག་དུ་མ་དང་ལྡན་
པའི་དངོས་པོ་ཡིན་པའི་ཕྱིར། ..ཞེས་པའི་ཐལ་འགྱུར་འདིའི་ཁྱབ་པ་བྱེ་བྲག་པའི་ངོར་
གྲུབ་སྟེ། སྒྲ་ཆོས་ཅན། མི་རྟག་པར་ཐལ། བྱས་པའི་ཕྱིར་ཞེས་པའི་ཐལ་འགྱུར་གྱི་ཁྱབ་
པ་སྒྲ་རྟག་མི་རྟག་ཐེ་ཚོམ་ཟ་བའི་ཕྱི་རྒོལ་དེའི་ངོར་གྲུབ་པའི་ཕྱིར་ཏེ། དེའི་ངོར་བྱས་ན་མི་
རྟག་པའི་ཁྱབ་པ་གྲུབ་ན། དེའི་ངོར་བྱས་ན་དེའི་ངོར་མི་རྟག་པའི་ཁྱབ་པ་གྲུབ་མི་དགོས་
པའི་ཕྱིར།དེ་བྱས་པར་གྲུབ་ན། དེས་མི་རྟག་པར་གྲུབ་མི་དགོས་པའི་ཕྱིར་ཏེ། དེས་སྒྲ་
བྱས་པར་གྲུབ་ཀྱང་། དེས་སྒྲ་མི་རྟག་པར་མ་གྲུབ་པའི་ཕྱིར། གཞན་ཡང་། སྒྲ་ཆོས་ཅན།
དེའི་ངོར་མི་རྟག་པར་ཐལ། དེའི་ངོར་བྱས་པའི་ཕྱིར།འཁོར་གསུམ། ཞེས་པའོ། རྒྱས་
པར་ནི་རིགས་རྒྱན་སོགས་ལས་ཤེས་པར་བྱའོ། མཐོང་བ་སྨོས་པ་བཤད་ཟིན་ལ། དོན་
སྨོས་པའི་དགོས་པ་འཆད་པ་ནི།དོན་སྨོས་དེ་ནི་སྒྲ་དག་དང༌། རྐང་པ་བཞི་གསུངས་ཏེ།
283-

འདིའི་སྔ་འགྲེལ་དུ་ལྷས།བདག་གིས་མཐོང་བ་སྨོས་པ་བཤད་ནས་དོན་སྨོས་པ་བཤད་
པར་བྱ་སྟེ། ཞེས་སོགས་གསུངས། ངག་དོན། གཞན་དོན་རྗེས་དཔག་གི་མཚན་ཉིད་
འཆད་པའི་ཟུར་དུ་དོན་ཞེས་སྨོས་པ་ཆོས་ཅན། དགོས་པ་ཡོད་དེ། དེ་སྒྲུབ་ཀྱི་གཞན་
དོན་སྐབས་ཀྱི་རྟགས་ཡང་དག་ཡིན་ན། ་དེ་སྒྲུབ་ཀྱི་ཚུལ་གསུམ་རང་མཚན་ལ་བརྟེན་
པའི་སྒོ་ནས་དེ་ལྟར་དུ་སྒྲུབ་ནུས་ཡིན་པ་དགོས་སོ་ཞེས་རྟོགས་པའི་དགོས་པ་ཡོད་
པའི་ཕྱིར། དེ་ལྟར་རྟོགས་པ་ཆོས་ཅན། རྣམ་བཅད་ཀྱི་དགོས་པ་ཡོད་དེ། རྟག་པར་
གྲངས་ཅན་གྱི་ལུང་ལས་བཤད་པ་སོགས་སྒྲ་རྟག་སྒྲུབ་ཀྱི་རྟགས་ཡང་དག་ཏུ་འདོད་པ་
དགག་པའི་དགོས་པ་ཡོད་པའི་ཕྱིར་ཏེ། རྣམ་ངེས་ལས། དོན་མེད་པ་རྟོག་པས་སྒྲོ་
བཏགས་པ་ཡང་རྟགས་མིན་ཏེ། དཔེར་ན་སྒྲ་ནི་རྟག་པའམ་མི་རྟག་པ་ཡིན་ཏེ།ཕྱོགས་
དང་མཐུན་པའི་ཕྱོགས་དག་ལས་གང་ཡང་རུང་བ་ཡིན་པའི་ཕྱིར་རོ། ཞེས་བྱ་བ་ལྟ་
བུའོ། ཞེས་གསུངས། འདིའི་དོན་ནི། གྲངས་ཅན་ན་རེ། སྒྲ་ཆོས་ཅན། རྟག་སྟེ། སྒྲ་རྟག་
པར་སྒྲུབ་པའི་ཕྱོགས་དང་མཐུན་ཕྱོགས་གང་རུང་ཡིན་པའི་ཕྱིར་ཞེས་འགོད་ལ། བྱེ་
བྲག་པ་ན་རེ། སྒྲ་ཆོས་ཅན། མི་རྟག་སྟེ། སྒྲ་མི་རྟག་པར་སྒྲུབ་པའི་ཕྱོགས་དང་མཐུན་
ཕྱོགས་གང་རུང་ཡིན་པའི་ཕྱིར། ཞེས་འགོད་ལ། དེ་རྣམས་དེ་སྒྲུབ་ཀྱི་རྟགས་ཡང་དག་
མིན་ཞེས་པའོ། རབ་གསལ་བྱེད་ཅེས་སྨོས་པའི་དགོས་པ་འཆད་པ་ལ། དོན་གྱི་དོན་
རྟོགས་ཕྱིར་དོན་ལ། རྐང་པ་བཞི་གསུངས། སྒྲ་མི་རྟག་པར་སྒྲུབ་པའི་རྟགས་ཚིག་དང་
ཕྱོགས་ཚིག་ཆོས་ཅན། སྒྲ་མི་རྟག་པར་སྐྱབ་ནུས་ཀྱི་རྟགས་ཡང་དག་མིན་ཏེ། དེ་སྒྲུབ་
ཀྱི་ཚུལ་གསུམ་མ་ཡིན་པའི་ཕྱིར། ཁྱབ་སྟེ། དེ་སྒྲུབ་ཀྱི་རྟགས་ཡང་དག་ཡིན་ན། དེ་སྒྲུབ་
ཀྱི་ཚུལ་གསུམ་ཡིན་དགོས་པའི་ཕྱིར། ཁོ་ན་རེ། ་ཕྱི་རྒོལ་དེས་ཚད་མས་མ་གྲུབ་པ་
བརྗོད་ན་བསྒྲུབ་བྱ་བརྗོད་པས་ཁྱབ་ལ། བསྒྲུབ་བྱ་བརྗོད་ན་སྒྲུབ་ངག་གི་ཡན་ལག་
མིན་པས་ཁྱབ་པར་ཐལ། ཕྱོགས་ཚིག་སྒྲུབ་ངག་ཡང་དག་མ་ཡིན་པའི་ཕྱིར། འདོད་
284~

ན། སྒྲ་ཆོས་ཅན། རྟག་སྟེ། མིག་ཤེས་ཀྱི་གཟུང་བྱ་ཡིན་པའི་ཕྱིར།ཞེས་བཀོད་པའི་
ཚེ་ན་སྒྲ་བློ་མིག་ཤེས་ཀྱི་གཟུང་བྱ་ཡིན་ནོ་ཞེས་པའི་ངག་ཆོས་ཅན། དེ་སྒྲུབ་ཀྱི་བསྒྲུབ་བྱ་
བརྗོད་པའི་ངག་ཡིན་པར་ཐལ། དེའི་ཕྱི་རྒོལ་གྱི་ཚད་མས་མ་གྲུབ་པ་བརྗོད་པའི་ངག་
ཡིན་པའི་ཕྱིར། འདོད་ན། དེའི་དམ་བཅའ་བརྗོད་པར་ཐལ། འདོད་པའི་ཕྱིར། འཁོར་
གསུམ་ཞེ་ན། ་དེ་འགོག་པ་ལ། བསྒྲུབ་བྱ་བརྗོད་པར་དམ་བཅའ་ནའང་། རྐང་པ་བཞི་
གསུངས་པའི་ངག་དོན། དེ་ལྟ་བུའི་ཐལ་འགྱུར་ཆོས་ཅན།དཔལ་ཆོས་ཀྱི་གྲགས་པ་ལ་
གནོད་བྱེད་ཀྱི་ཐལ་འགྱུར་མིན་ཏེ།ཁྱོད་ལ་དེས་རྟགས་མ་གྲུབ་ཀྱི་ལན་ཐེབས་པའི་ཕྱིར།
དེར་ཐལ། སྒྲ་བློ་མིག་ཤེས་ཀྱི་གཟུང་བྱ་ཡིན་པ་དེ་ནི་དེའི་སྒྲུབ་བྱེད་ལྟར་སྣང་ཁོ་ནའི་
དབང་དུ་བྱས་པའི་ཕྱིར་རོ། རིག་པ་ཅན་པ་ན་རེ། ཕྱོགས་ཚིག་ཆོས་ཅན།སྒྲུབ་ངག་
ཡང་དག་ཡིན་ཏེ། སྒྲུབ་ངག་ལྟར་སྣང་དང་བཅས་ཏེ་སྒྲུབ་པ་འགོད་པའི་དུས་སུ་བརྗོད་
པའི་ཕྱིར་རོ་ཞེས་ཟེར། རིགས་སྒོའི་འགྲེལ་བྱེད་མང་ལེན་གྱི་བུ་ན་རེ། · མངོན་སུམ་
ཆོས་ཅན། དེར་ཐལ། དེའི་ཕྱིར། ཚིག་གི་ཁྱད་པར་བསྣོན་ནོ་ཞེ་ན། སུན་འབྱིན་ཆོས་
ཅན། སྒྲུབ་ངག་ཡང་དག་ཡིན་པར་ཐལ། ཚིག་གང་ཞིག །སྒྲུབ་ངག་ལྟར་སྣང་དང་
བཅས་ཏེ་སྒྲུབ་པ་འགོད་པའི་དུས་སུ་བརྗོད་པའི་ཕྱིར། འཁོར་གསུམ་ཞེས་ཟེར།:མང་
ལེན་གྱི་བུ་འགོག་པ་ལ། -ལྟར་སྣང་བཅས་སོགས་བཀོད་པ་དེར། རྐང་པ་གཉིས་
གསུངས། རིག་པ་ཅན་པ་འགོག་པ་ལ། འདི་ལྟར་དེ་ནི་རིགས་པ་ཉིད། རྐང་པ་གཉིས་
གསུངས། ངག་དོན་རིམ་བཞིན། མང་ལེན་གྱི་བུས་བཀོད་པའི་རྩོད་ལན་ཆོས་ཅན།
རྩོད་ལན་རྣམ་དག་མིན་ཏེ། རྩོད་ལན་འབྲེལ་མེད་མཁས་པའི་བཞད་གད་ཀྱི་གནས་ཡིན་
པའི་ཕྱིར། ལྟར་སྣང་བ་དང་བཅས་ཏེ་སྒྲུབ་པ་འགོད་པ་སྐབས་སུ་བརྗོད་པ་ཆོས་ཅན།
ཕྱོགས་ཚིག་སྒྲུབ་ངག་ཡང་དག་ཏུ་སྒྲུབ་པའི་རྟགས་ཡང་དག་མིན་ཏེ། དེ་སྒྲུབ་ཀྱི་མི་མཐུན་
ཕྱོགས་ལ་ཡོད་པའི་ཕྱིར། ཁྱབ་སྟེ། སྤྱིར་དེ་སྒྲུབ་ཀྱི་མི་མཐུན་ཕྱོགས་ལ་ཡོད་ན་དེ་སྒྲུབ་
285~

ཀྱི་རྟགས་ཡང་དག་མིན་པས་ཁྱབ་པར་བཤད་ཟིན་པའི་ཕྱིར་ཏེ། རང་དོན་ལེའུའི་
རང་འགྲེལ་ལས་རིག་བྱེད་འགོག་པའི་སྐབས་སུ། འདི་ལྟར་འདོན་པ་ནི་འདོན་པ་གཞན་
སྔོན་དུ་སོང་བ་ཡིན་ནོ་ཞེས་བྱ་བ་ལ་བྷ་ར་ཏ་འདོན་པས་མ་ངེས་པར་བརྩད་པ་ན། རིག་
བྱེད་ཁྱད་པར་ཅན་ཡིན་པའི་ཕྱིར་རོ་ཞེས་ལན་བརྗོད་ན།རིག་བྱེད་ལ་ཁྱད་པར་ཅི་ཞིག་
ཡོད། གང་ཞིག་གཞན་དུ་འདོན་པར་མི་ནུས་པའོ་ཞེ་ན། འདི་ནི་ལན་མིན་ཏེ། །མི་
མཐུན་ཕྱོགས་དང་འགལ་བ་མེད་པའི་ཁྱད་པར་གྱིས་དེ་ལས་གཏན་ཚིགས་ཟློག་པར་
མི་ནུས་སོ། ཞེས་གསུངས་པའི་ཕྱིར། འདིར་གཞན་དོན་བསྒྲུབ་བྱ་ཡང་དག་གི་མཚན་ཉིད་
བརྗོད་མི་རིགས་པར་ཐལ། བསྒྲུབ་བྱ་བརྗོད་པ་དམ་བཅའི་མཚན་ཉིད་མ་ཡིན་པའི་ཕྱིར།
ཞེས་དང་།བསྟན་བཅོས་སུ་གཞན་དོན་བསྒྲུབ་བྱའི་མཚན་ཉིད་བརྗོད་པ་དགོས་པ་མེད་
པར་ཐལ།. སྒྲུབ་ངག་ཡང་དག་ལ་བརྟེན་ནས་བསྒྲུབ་བྱ་རྟོགས་པའི་རྗེས་དཔག་སྐྱེ་བའི་
ཕྱིར་ཞེ་ན།: མ་ཁྱབ་ཅེས་སྟོན་པ་ལ། སྒྲུབ་བརྗོད་རྟོགས་པའི་དོན་ཅན་ཉིད། རྐང་པ་
གཉིས་གསུངས། འདིའི་ངག་དོན་ནི། བསྟན་བཅོས་སུ་གཞན་དོན་བསྒྲུབ་བྱའི་མཚན་
ཉིད་གསུངས་པ་ཆོས་ཅན། དགོས་པ་ཡོད་དེ། བསྒྲུབ་བྱའི་མཚན་ཉིད་ལ་རྨོངས་པ་སྣ་
ཚོགས་བཟློག་པའི་དགོས་པ་ཡོད་པའི་ཕྱིར།དེ་ལ་ཁོ་ན་རེ།བསྟན་བཅོས་ལས་གཞན་
དོན་བསྒྲུབ་བྱའི་མཚན་ཉིད་ཇི་ལྟར་བསྟན་ཞེ་ན། ཚད་མ་མདོར། ངོ་བོ་ཁོ་ན་རང་ཉིད་
དང་།།འདོད་གྱུར་མ་བསལ་བསྟན་པར་བྱ།ཞེས་གསུངས།འོ་ན་ཚད་མ་མདོར་གཞན་
དོན་བསྒྲུབ་བྱ་ཡང་དག་གི་མཚན་ཉིད་འཆད་པའི་ཚིག་ཟུར་དུ་ངོ་བོ་ལ་སོགས་པའི་
ཚིག་ལྔ་སྨོས་པ་ལ་དགོས་པ་ཅི་ཡོད་ཅེ་ན། དེ་ལྟ་བུའི་དགོས་པ་བཤད་པའི་སྒོ་ནས་
མདོ་དེའི་དོན་འགྲེལ་པ་ལ། ངོ་བོ་ཚིག་ཕྲད་བདག་ཉིད་འདོད། ཅེས་སོགས་གསུངས་
ཤིང་། རྣམ་ངེས་སུ་ཡང་། འོ་ན་ད་ནི་སྒྲུབ་པར་བྱེད་པ་དེ་བསྟན་པ་མེད་ན་མེད་པ་མིན་
པའི་ཕྱིར་ཕྱོགས་ཀྱི་མཚན་ཉིད་བརྗོད་པར་མི་བྱའོ་ཞེ་ན། : བརྗོད་པར་བྱ་བ་ཡིན་ཏེ།
~286~

བསྒྲུབ་པར་བྱ་བ་དང་བསྒྲུབ་པར་བྱ་བ་མིན་པ་ལ་ཕྱིན་ཅི་ལོག་ཏུ་ལོག་པར་རྟོག་པ་མཐོང་
བའི་ཕྱིར། དེ་ཟློག་པའི་དོན་དུ་ཡིན་ནོ། རྗེས་སུ་དཔག་པར་བྱ་བ་དེ་ཡང་། ངོ་བོ་ཁོ་ན་
བསྟན་བྱ་བ། །རང་ཉིད་འདོད་དང་མ་བསལ་བའོ། འདིར་རང་གི་ངོ་བོ་དང་། ཚིག་ཕྲད་
དང་། འདོད་པ་དང་། རང་ཉིད་ཀྱི་ཚིག་བཞི་ལས། མ་གྲུབ་སྒྲུབ་བྱེད་མིན་དོན་བརྗོད། །
རྒོལ་བས་ཁས་བླངས་པ་བཟུང་ངོ་། ཞེས་རིག་པར་བྱའོ། ཞེས་གསུངས། འདིའི་སྐབས་
སུ་སྤྱི་དོན་དང་། གཞུང་དོན་གཉིས། དང་པོ་ལ། རྟགས་ཡང་དག་ལ་བརྟེན་ནས་དཔག་
པར་བྱ་བ་བསྒྲུབ་བྱ་ཡང་དག་གི་མཚན་ཉིད། བསྒྲུབ་བྱ་ཡང་དག་གང་ཞིག །ངོ་བོའི་
དོན་སོགས་ཆོས་ལྔ་ཚང་བ། གཞན་དོན་བསྒྲུབ་བྱ་ཡང་དག་གི་མཚན་ཉིད། གཞན་དོན་
བསྒྲུབ་བྱ་ཡང་དག་གི་མཚན་ཉིད་འཆད་པའི་ཟུར་དུ་ངོ་བོ་ཞེས་པའི་ཚིག་སྨོས་པ་
ཆོས་ཅན། དགོས་པ་ཡོད་དེ། དེ་སྒྲུབ་ཀྱི་ཕྱི་རྒོལ་ཡང་དག་གི་ཚད་མས་གྲུབ་ཟིན་པ་
རྣམས་དེ་སྒྲུབ་ཀྱི་གཞན་དོན་བསྒྲུབ་བྱ་ཡང་དག་ཡིན་པ་བཅད་ནས། དེ་སྒྲུབ་ཀྱི་གཞན་
དོན་བསྒྲུབ་བྱ་ཡང་དག་ཡིན་ན། དེ་ལྟར་སྒྲུབ་དགོས་པའི་ཕྱི་རྒོལ་ཡང་དག་གི་ཚད་མས་
མ་གྲུབ་པ་དགོས་སོ་ཞེས་རྟོགས་པའི་དགོས་པ་ཡོད་པའི་ཕྱིར། དེའི་ཟུར་དུ་ངོ་བོ་ཁོ་ན་
ཞེས་པའི་ཚིག་སྨོས་པ་ཆོས་ཅན། དགོས་པ་ཡོད་དེ། དེ་སྒྲུབ་ཀྱི་སྒྲུབ་བྱེད་ཡང་དག་ཏུ་
བཀོད་བཞིན་པ་རྣམས་དེ་སྒྲུབ་ཀྱི་གཞན་དོན་བསྒྲུབ་བྱ་ཡང་དག་ཡིན་པ་བཅད་ནས། དེ་
སྒྲུབ་ཀྱི་གཞན་དོན་བསྒྲུབ་བྱ་ཡང་དག་ཡིན་ན། དེ་སྒྲུབ་ཀྱི་སྒྲུབ་བྱེད་ཡང་དག་ཏུ་འགོད་
བཞིན་པ་མིན་པ་གཅིག་དགོས་སོ་ཞེས་རྟོགས་པའི་དགོས་པ་ཡོད་པའི་ཕྱིར། དེའི་
ཟུར་དུ་རང་ཉིད་ཅེས་པའི་ངག་སྨོས་པ་ཆོས་ཅན། དགོས་པ་ཡོད་དེ། དེ་སྒྲུབ་ཀྱི་སྔ་རྒོལ་
ཡང་དག་གིས་དེ་སྒྲུབ་ཀྱི་བསྒྲུབ་བྱ་ཡང་དག་ཏུ་ཁས་མ་བླངས་པ་རྣམས་དེ་སྒྲུབ་ཀྱི་གཞན་
དོན་བསྒྲུབ་བྱ་ཡང་དག་ཡིན་པ་བཅད་ནས། དེ་སྒྲུབ་ཀྱི་གཞན་དོན་བསྒྲུབ་བྱ་ཡང་དག་
ཡིན་ན་དེ་སྒྲུབ་ཀྱི་བསྒྲུབ་བྱ་ཡང་དག་ཏུ་དེ་སྒྲུབ་ཀྱི་སྔ་རྒོལ་ཡང་དག་གིས་ཁས་བླངས་པ་
287

གཅིག་དགོས་སོ་ཞེས་རྟོགས་པའི་དགོས་པ་ཡོད་པའི་ཕྱིར།: དེའི་ཟུར་དུ་འདོད་ཚིག་
སྨོས་པ་ཆོས་ཅན། དགོས་པ་ཡོད་དེ། དེ་སྒྲུབ་ཀྱི་སྔ་རྒོལ་གྱིས་དཔག་འདོད་ཀྱི་ཡུལ་དུ་
མ་བྱས་པ་རྣམས་དེ་སྒྲུབ་ཀྱི་གཞན་དོན་བསྒྲུབ་བྱ་ཡང་དག་ཡིན་པ་བཅད་ནས། དེ་སྒྲུབ་
ཀྱི་གཞན་དོན་བསྒྲུབ་བྱ་ཡང་དག་ཡིན་ན། དེ་སྒྲུབ་ཀྱི་སྔ་རྒོལ་གྱིས་དཔག་འདོད་ཀྱི་ཡུལ་
དུ་བྱས་པ་དགོས་སོ་ཞེས་རྟོགས་པའི་དགོས་པ་ཡོད་པའི་ཕྱིར། དེའི་ཟུར་དུ་མ་བསལ་
བ་ཞེས་པའི་ཚིག་སྨོས་པ་ཆོས་ཅན། དགོས་པ་ཡོད་དེ། ཚད་མས་བསལ་བ་ཞུགས་པ་
རྣམས་གཞན་དོན་བསྒྲུབ་བྱ་ཡང་དག་ཡིན་པ་བཅད་ནས། དེ་སྒྲུབ་ཀྱི་གཞན་དོན་བསྒྲུབ་
བྱ་ཡང་དག་ཡིན་ན་ཚད་མས་མ་བསལ་བ་གཅིག་དགོས་སོ་ཞེས་རྟོགས་པའི་དགོས་པ་
ཡོད་པའི་ཕྱིར། དེའི་ཟུར་དུ་སྨོས་པའི་ངོ་བོ་ཁོ་ན་དང་། རང་ཉིད་ཀྱིས་གཞན་དོན་
བསྒྲུབ་བྱ་ཡང་དག་ལ་ལོག་རྟོག་སེལ་ཏེ། ་དེའི་ཟུར་དུ་སྨོས་པའི་རང་ཉིད་ཅེས་པའི་ཚིག་
ལ་བརྟེན་ནས་ལུང་དོན་མཐའ་དག་གཞན་དོན་བསྒྲུབ་བྱར་འཛིན་པའི་ལོག་རྟོག་སེལ། དེའི་
ཟུར་དུ་སྨོས་པའི་ངོ་བོ་ཁོ་ན་ཞེས་པའི་ཚིག་ལ་བརྟེན་ནས་དཔེ་རྟགས་མ་གྲུབ་པ་
བསྒྲུབ་བྱར་འཛིན་པའི་ལོག་རྟོག་སེལ་བའི་ཕྱིར། རྟགས་དང་པོ་གྲུབ་སྟེ། འབྲེལ་བར་བདག་
ཉིད་སྒྲ་བཤད་པ། །དོགས་པའི་གནས་ནི་ཟློག་པ་སྟེ།།འདི་ནི་དེ་དོན་བྱས་པ་ཡིན།ཞེས་
གསུངས་པའི་ཕྱིར། གཉིས་པ་གྲུབ་སྟེ། །བྱེད་པའི་མཐའ་དང་འབྲེལ་བའི་ཕྱིར། །དུས་
གཞན་གཅད་ཕྱིར་བཤད་པ་ཡིན། ཞེས་གསུངས་པའི་ཕྱིར།གཞན་གསུམ་གྱིས་
གཞན་དོན་བསྒྲུབ་བྱ་ཡང་དག་གི་རིགས་མི་མཐུན་གཙོ་བོར་སེལ་ཏེ། སྔ་རྒོལ་གྱིས་
དཔག་འདོད་མེད་པ་ནི་སྔ་རྒོལ་ལ་ལྟོས་པའི་རིགས་མི་མཐུན་ཡིན་ལ། དེ་ནི་འདོད་པ་
ཞེས་པའི་ཚིག་ལ་བརྟེན་ནས་སེལ། ཕྱི་རྒོལ་ལ་ཤེས་འདོད་མེད་པ་ནི་ཕྱི་རྒོལ་ལ་ལྟོས་
པའི་རིགས་མི་མཐུན་ཡིན་ལ། དེ་ནི་ངོ་བོ་ཞེས་པའི་ཚིག་ལ་བརྟེན་ནས་སེལ།ཚད་
མས་བསལ་བ་ནི་རྒོལ་ཕྱི་རྒོལ་གཉིས་ཀ་ལ་ལྟོས་པའི་རིགས་མི་མཐུན་ཡིན་ལ་དེ་ནི་མ་
288

བསལ་བ་ཞེས་པའི་ཚིག་ལ་བརྟེན་ནས་སེལ་ལོ། ཀུན་བཏུས་སུ་གཞན་དོན་སྐབས་ཀྱི་
ཕྱོགས་ཡང་དག་གི་མཚན་ཉིད་ལྔ་ལྡན་གསུངས་པ་ཆོས་ཅན། དགོས་པ་ཡོད་དེ། གཞན་
དོན་སྐབས་ཀྱི་ཕྱོགས་ཡང་དག་གི་མཚན་ཉིད་ལ་མ་ཁྱབ་པ་དང་། ཁྱབ་ཆེ་བ་བསལ་
བའི་དགོས་པ་ཡོད་པའི་ཕྱིར། དེ་ཡང་དེའི་རང་ཉིད་དང་། ཚིག་ཕྲད་དང་། ངོ་བོ་དང་།
མ་བསལ་བ་དང་བཞིས་དེ་ལ་ཁྱབ་ཆེ་བ་སེལ། དེའི་འདོད་པས་དེ་ལ་མ་ཁྱབ་པ་སེལ་
ཏེ། རྒྱུ་སོགས་མཚན་ཉིད་བསལ་བྱ་ལ། །ལྟོས་པ་མེད་པར་མ་ཁྱབ་དང༌། །ཟློག་པ་
དག་ནི་སྤང་བའི་ཕྱིར། །ཕྱོགས་ཀྱི་མཚན་ཉིད་བཤད་པ་ཡིན། །རང་ཉིད་ཚིག་ཕྲད་ངོ་
བོའི་སྒྲ། །མ་བསལ་བ་དང་བཅས་པ་དག །ལྡོག་པ་སེལ་བར་བྱེད་པ་ཡིན། །འདོད་སྒྲས་
མ་ཁྱབ་སེལ་བར་བྱེད། །ཅེས་གསུངས་པའི་ཕྱིར། གཉིས་པ་གཞུང་དོན་ནི། གཞན་དོན་
བསྒྲུབ་བྱ་ཡང་དག་གི་མཚན་ཉིད་འཆད་པའི་ཚིག་ཟུར་དུ་ངོ་བོ་ལ་སོགས་པའི་ཚིག་བཞི་
སྨོས་པ་ཆོས་ཅན། དགོས་པ་ཡོད་དེ། རྣམ་བཅད་དང་ཡོངས་གཅོད་ཀྱི་དགོས་པ་ཡོད་
པའི་ཕྱིར། འདིར་མ་བསལ་བ་ཚིག་ཟིན་ལ་མ་བསྟན་པའི་རྒྱུ་མཚན་ཡོད་དེ། ཚད་མས་
བསལ་བ་རྣམས་ནི་གཞན་དོན་སྐབས་ཀྱི་ཕྱོགས་ཡང་དག་གི་མཚན་ཉིད་འཇུག་མི་འཇུག་
དཔྱོད་པའི་གཞི་མིན་ནོ་ཞེས་རྟོགས་པའི་དགོས་པ་ཡོད་པའི་ཕྱིར། ཚད་མས་བསལ་
ལ་ས
༤
ཏེ། བསལ །མཚན་ཉིད་འཇུག་པ་མེད་ཕྱིར་རོ། །ཞེས་
གསུངས་པའི་ཕྱིར། ཁོ་ན་རེ། དེ་སྒྲུབ་ཀྱི་འགལ་རྟགས་ཡིན་ན། དེ་སྒྲུབ་ཀྱི་ཆོས་ཀྱི་ངོ་
བོ་སྒྲུབ་པའི་འགལ་རྟགས་ཡིན་དགོས་པར་ཐལ། དེ་སྒྲུབ་ཀྱི་གཞན་དོན་བསྒྲུབ་བྱ་ཡང་
དག་ཡིན་ན། དེ་སྒྲུབ་ཀྱི་སྔ་རྒོལ་གྱིས་དཔག་འདོད་ཀྱི་ཡུལ་དུ་བྱས་པའི་ཚོགས་དོན་ཡིན
དགོས་པའི་ཕྱིར། རྟགས་ཁས། འདོད་ན། འགལ་རྟགས་ལ་ཆོས་ཀྱི་ཁྱད་པར་སྒྲུབ་པའི་
འགལ་རྟགས་དང་། ཆོས་ཅན་གྱི་ཁྱད་པར་སྒྲུབ་པའི་འགལ་རྟགས་གཉིས་གསུངས་པ་
289~

མི་འཐད་པར་ཐལ། འདོད་པའི་ཕྱིར་ཞེ་ན། མ་ཁྱབ་ཅེས་སྟོན་པ་ལ། དེ་ནི་ལྟོས་ནས་
ཆོས་དག་དང་། རྐང་པ་གཉིས་གསུངས་ཏེ།ལྷས། གལ་ཏེ་རྒོལ་བས་འདོད་པ་ཉིད་
བསྒྲུབ་པར་བྱ་བ་ཡིན་པ་དེའི་ཚེ་ཆོས་ཀྱི་ཁྱད་པར་ཕྱིན་ཅི་ལོག་ཏུ་སྒྲུབ་པར་བྱེད་པ་ལ་
སོགས་པ་འགལ་བ་རྣམས་ཡོད་པ་ཉིད་མིན་ནོ། གལ་ཏེ་ཚོགས་པ་གཅིག་བསྒྲུབ་པར་
བྱ་བ་ཡིན་པ་དེ་བས་ན་དེ་ལས་ལྡོག་པའི་སྒྲུབ་པར་བྱེད་པ་ཡང་གཅིག་ཉིད་ཡིན་ནོ་ཞེ་ན།
ཞེས་གསུངས།འདིར་སྤྱི་དོན་དང་། གཞུང་དོན་གཉིས། དང་པོ་ལ་འགལ་རྟགས་ལ་
མཚན་ཉིད། དབྱེ་བ། ཞར་ལ་གྲངས་ཅན་གྱིས་འདོད་ཚུལ་བསྟན་པ་དང་གསུམ། དང་
པོ་ནི། རང་ཉིད་དེ་སྒྲུབ་ལ་ཕྱོགས་ཆོས་ཅན་དུ་སོང་བའི་གང་ཟག་གིས་རང་ཉིད་ཀྱི་རྟགས་
ཀྱིས་དེ་སྒྲུབ་ཀྱི་རྗེས་ཁྱབ་ཕྱིན་ཅི་ལོག་ཏུ་ངེས་པ། རང་ཉིད་དེ་སྒྲུབ་ཀྱི་འགལ་རྟགས་
ཡིན་པའི་མཚན་ཉིད།”གཉིས་པ་ལ་སྒྲས་བརྗོད་རིགས་ཀྱི་སྒོ་ནས་དབྱེ་ན། མི་མཐུན་
ཕྱོགས་ལ་ཁྱབ་བྱེད་དུ་འཇུག་པའི་འགལ་རྟགས། མི་མཐུན་ཕྱོགས་ལ་རྣམ་གཉིས་སུ་
འཇུག་པའི་འགལ་རྟགས། ཆོས་ཀྱི་ངོ་པོ་སྒྲུབ་པའི་འགལ་རྟགས། ཆོས་ཅན་གྱི་ངོ་བོ་
སྒྲུབ་པའི་འགལ་རྟགས། ཆོས་ཀྱི་ཁྱད་པར་སྒྲུབ་པའི་འགལ་རྟགས། ཆོས་ཅན་གྱི་ཁྱད་
པར་སྒྲུབ་པའི་འགལ་རྟགས་དང་དྲུག།དང་པོ་ནི། དུང་སྒྲ་ཆོས་ཅན། མི་རྟག་པ་མིན་ཏེ།
བྱས་པའི་ཕྱིར། གཉིས་པ་ནི། དེ་ཆོས་ཅན། མི་རྟག་པ་མིན་ཏེ། རྩོལ་བ་ལས་བྱུང་བའི་
ཕྱིར། གསུམ་པ་ནི། དུང་སྒྲ་ཆོས་ཅན། རྟག་སྟེ། བྱས་པའི་ཕྱིར། བཞི་པ་ནི། དངོས་གྱུར་
གྱི་ནམ་མཁའ་ཆོས་ཅན། རྟག་སྟེ། འདུས་མ་བྱས་པའི་ཕྱིར། ལྔ་པ་ནི། མིག་སོགས་
ཆོས་ཅན། འདུས་པ་མ་ཡིན་པའི་ཡུལ་ཅན་གཞན་གྱི་དོན་བྱེད་དེ། འདུས་བསགས་
ཡིན་པའི་ཕྱིར། དྲུག་པ་ནི། མིག་སོགས་འདུས་པ་མ་ཡིན་པའི་ཡུལ་ཅན་ཆོས་ཅན།
གཞན་དོན་བྱེད་དེ། འདུས་བསགས་ཡིན་པའི་ཕྱིར། ཞེས་པ་ལྟ་བུའོ། སྔ་རྒོལ་གྲངས་
ཅན་པས་ཕྱི་རྒོལ་སངས་རྒྱས་པའི་ངོར་མིག་སོགས་ཆོས་ཅན། འདུས་པ་མ་ཡིན་པའི་
~290~

ཡུལ་ཅན་གཞན་གྱི་དོན་བྱེད་དེ། འདུས་ཤིང་བསགས་པའི་ཕྱིར། ཞེས་བཀོད་པའི་ཚེ་
དེ་དེ་སྒྲུབ་ཀྱི་སྒྲས་ཟིན་ལ་ཆོས་ཀྱི་ཁྱད་པར་སྒྲུབ་པའི་འགལ་རྟགས་དང་། དེས་དེའི་ངོར་
མིག་སོགས་འདུས་པ་མིན་པའི་ཡུལ་ཅན་ཆོས་ཅན། གཞན་དོན་བྱེད་དེ། འདུས་ཤིང་
བསགས་པའི་ཕྱིར།| ཞེས་བཀོད་པའི་ཚེ་སྒྲས་ཟིན་ལ་དེ་དེ་སྒྲུབ་ཀྱི་ཆོས་ཅན་གྱི་ཁྱད་
པར་སྒྲུབ་པའི་འགལ་རྟགས་སུ་བཤད་པའི་རྒྱུ་མཚན་ཡོད་དེ། གྲངས་ཅན་གྱིས་ཟོལ་
སྦྱོར་དེ་གཉིས་བཀོད་པའི་ཚེ། གང་ཟག་གི་བདག་གི་དོན་བྱེད་པ་དེ་ཉིད་ཆོས་ཀྱི་ཁྱད་
པར་དང་ཆོས་ཅན་གྱི་ཁྱད་པར་དུ་བཀོད་པ་གང་ཞིག།མིག་སོགས་གང་ཟག་གི་བདག་
གི་དོན་བྱེད་པར་སྒྲུབ་པ་ལ་འདུས་བསགས་ནི་འགལ་རྟགས་ཡིན་པའི་ཕྱིར་ཏེ། རྣམ་ངེས
ལས། འདི་ཉིད་ལྟོས་པ་ལས། འདི་ཉིད་ལྟོས་པ་ལས་ཆོས་དང་ཆོས་ཅན་གྱི་ཁྱད་པར་དུ་
བཤད་པ་ཡིན་ཏེ། འདི་དག་ནི་འདུས་པ་མིན་པའི་ཡུལ་ཅན་གཞན་གྱི་དོན་ཡིན་ནོ་ཞེས་
བརྗོད་པ་ན། ཆོས་ཀྱི་ཁྱད་པར་དུ་ཉེ་བར་བཟུང་བའི་ཕྱིར་དེ་དེའི་ཁྱད་པར་ཡིན་ལ། མིག་
ལ་སོགས་པ་འདུས་པ་མིན་པའི་དོན་དག་ནི་གཞན་གྱི་དོན་དུ་འགྱུར་བ་ཡིན་ནོ་ཞེས་བྱ་བ་
ནི་ཆོས་ཅན་གྱི་ཁྱད་པར་ཡིན་ནོ། དེ་ལྟར་རྣམ་པར་གཞག་པ་ཙམ་ཞིག་འཐད་པར་ཟད་ཀྱི་
དོན་ནི་མིན་ནོ། ཞེས་སོགས་གསུངས་པའི་རིགས་པས་གྲུབ་པའི་ཕྱིར། གསུམ་པ་ནི།
སྔ་རྒོལ་གྲངས་ཅན་གྱིས་ཕྱི་རྒོལ་སངས་རྒྱས་པའི་ངོར་མིག་ལ་སོགས་པ་ཆོས་ཅན། འདུས་
པ་མིན་པའི་ཡུལ་ཅན་གཞན་གྱི་དོན་བྱེད་དེ། འདུས་ཤིང་བསགས་པའི་ཕྱིར་ཞེས་
བཀོད་པའི་ཚེ་འདུས་ཤིང་བསགས་པ་གཏན་ཚིགས། གང་ཟག་གི་བདག་གི་དོན་བྱེད་
པ་བསྒྲུབ་ཆོས། གང་ཟག་གི་བདག་ལས་གཞན་པའི་གདགས་གཞི་དང་བཅས་པའི་
ཤེས་བྱ་ཉི་ཤུ་རྩ་བཞི་པོ་ཤེས་འདོད་ཆོས་ཅན་དུ་འདོད་པ་ཡིན་ནོ། དེས་ན་གྲངས་ཅན་
གྱི་ལུགས་ལ་ཤེས་བྱ་ལ་ཉེར་ལྔར་གྲངས་ངེས་པར་འདོད་ལ། ཉེར་ལྔ་པོ་གང་ཞེ་ན།
བདག་ཤེས་རིག་གི་སྐྱེས་བུ། གཙོ་བོ། བློ། ང་རྒྱལ། དེ་ཙམ་ལྔ། དབང་པོ་བཅུ་
~291

གཅིག །འབྱུང་བ་ལྔ་རྣམས་སོ། གང་ཟག་གི་བདག་ཡོད་པར་ནི་སྔར་གྱི་ཟོལ་སྦྱོར་
ལས་འགྲུབ་པར་འདོད་ལ། སྤྱི་གཙོ་བོ་ཡོད་པར་གྲུབ་པ་ནི། གསལ་བ་རྣམས་ཆོས་
ཅན། སྤྱི་གཙོ་བོ་ཡོད་དེ། རིགས་གཅིག་པའི་སྒྲ་བློ་འཇུག་པའི་ཕྱིར་དང་། ཡོན་ཏན་
གསུམ་གྱི་རིགས་ཆ་མཉམ་པ་རྗེས་སུ་འགྲོ་བར་མཐོང་བའི་ཕྱིར་དང་། རྒྱུ་དུ་མས་འབྲས་
བུ་གཅིག་བྱེད་པའི་ནུས་པ་མཐོང་བའི་ཕྱིར་དང་། ནས་ཀྱི་ས་བོན་ལས་ནས་ཀྱི་མྱུ་གུ་
འབྱུང་གི་སྲན་མའི་མྱུ་གུ་མི་འབྱུང་བའི་དབྱེ་བ་ཡོད་པའི་ཕྱིར་དང་། ཁམས་གསུམ་
པོ་འདི་དབྱེར་མེད་དུ་ཐིམ་པར་འགྱུར་བའི་གནས་ཡོད་པའི་ཕྱིར། ཞེས་གཏན་ཚིགས་ལྔ་
བཀོད་དེ། འདི་ལྟར།ཁྱད་པར་ཚད་ཕྱིར་རྗེས་འགྲོའི་ཕྱིར། །ནུས་པའི་སྒོ་ནས་འཇུག་
པའི་ཕྱིར། །རྒྱུ་དང་འབྲས་བུ་དབྱེར་ཡོད་ཕྱིར། །རང་བཞིན་སྣ་ཚོགས་དབྱེར་མེད་
ཕྱིར། །མི་གསལ་བ་ཡི་རྒྱུ་ཡོད་དོ།ཞེས་བྱུང༌། བློ་དང་ཆེན་པོ་ནི་མིང་གི་རྣམ་གྲངས་
ཡིན་ཞིང་།» ཕྱི་ཡུལ་དང་ནང་ཤེས་པ་གཉིས་ཀའི་གཟུགས་བརྙན་སྣང་
གཉིས་པ་ལྟ་བུ་ཡོད་པར་འདོད། ང་རྒྱལ་དང་སྙམ་སེམས་པ་ནི་རྣམ་གྲངས། དབྱེ་ན་སྙིང་
སྟོབས་ཅན་གྱི་ང་རྒྱལ། ‘ རྣམ་འགྱུར་ཅན་གྱི་ང་རྒྱལ། .མུན་པ་ཅན་གྱི་ང་རྒྱལ་དང་
གསུམ་འདོད། གཟུགས་སོགས་ཡུལ་ལྔ་ལ་དེ་ཙམ་ལྔ། མིག་སོགས་དབང་པོ་དྲུག །
ངག་གི་དབང་པོ།ལག་པའི་྾རྐང་པའི་྾རྐུབ་ཀྱི་྾འདོམས་ཀྱི་དབང་པོ་ལྔ་སྟེ་དབང་པོ་
བཅུ་གཅིག །ས་ཆུ་མེ་རླུང་ནམ་མཁའ་སྟེ་འབྱུང་བ་ལྔ་ཞེས་འདོད་ཅིང་། འདི་རྣམས་ལ་
རྒྱུ་ཡིན་ཞིང་འབྲས་བུ་མིན་པའི་མུ། རྒྱུ་འབྲས་གཉིས་ཀ་ཡིན་པའི་མུ། འབྲས་བུ་ཡིན་
ལ་རྒྱུ་མིན་པའི་མུ། རྒྱུ་འབྲས་གཉིས་ཀ་མིན་པའི་མུ་རྣམས་འདོད་དེ། དབང་ཕྱུག་ནག་
པོའི་གཞུང་ལས། རྩ་བའི་རང་བཞིན་རྣམ་པར་འགྱུར་མིན་ལ། །ཆེན་པོ་སོགས་བདུན་
རང་བཞིན་རྣམ་འགྱུར་ཞིང་། །བཅུ་དྲུག་པོ་ནི་རྣམ་པར་འགྱུར་བ་སྟེ།:།སྐྱེས་བུ་རང་
བཞིན་མ་ཡིན་རྣམ་འགྱུར་མིན། ཞེས་འབྱུང་ངོ་། རྩ་བའི་རང་བཞིན་རྒྱུ་ཁོ་ན་ཡིན་ལ།
~292

ཆེན་པོ་སོགས་བདུན་ནི་རྒྱུ་འབྲས་གཉིས་ཀ་ཡིན་ཏེ། རྩ་བའི་རང་བཞིན་གྱི་འབྲས་བུ་
ཡིན་ལ། རང་གི་རྣམ་འགྱུར་རྣམས་ཀྱི་རྒྱུ་ཡིན་པའི་ཕྱིར། བཅུ་དྲུག་པོ་ནི་འབྲས་བུ་
ཡིན་ཏེ། ང་རྒྱལ་ལ་སོགས་པའི་འབྲས་བུ་ཡིན་པའི་ཕྱིར། རྒྱུ་མིན་ཏེ། རང་གི་འབྲས་བུ་
མི་སྲིད་པའི་ཕྱིར། བདག་ཤེས་རིག་གི་སྐྱེས་བུ་ནི་རྒྱུ་ཡང་མིན་འབྲས་བུ་ཡང་མིན་ཏེ།
ཁོའི་རྒྱུ་འབྲས་གང་ཡང་མི་སྲིད་པའི་ཕྱིར། རྒྱུ་ལས་འབྲས་བུ་འབྱུང་ཚུལ་ནི། སྐྱེས་བུ་
ཡུལ་ལ་ལོངས་སྤྱོད་འདོད་སྐྱེས་པའི་ཚེ་སྐྱེས་བུའི་འདོད་པ་ཤེས་པའི་རང་བཞིན་དང་
སྐྱེས་བུ་གཉིས་ལྷན་ཅིག་སྦྱར་ནས་རྣམ་འགྱུར་རྣམས་འབྱིན་པར་བྱེད་དེ། གཙོ་བོ་ལས་
བློའམ་ཆེན་པོ་འབྱུང་། དེ་ལས་ང་རྒྱལ་འབྱུང་། སྙིང་སྟོབས་ཅན་གྱི་ང་རྒྱལ་ལས་དབང་
པོ་བཅུ་གཅིག་འབྱུང་། རྣམ་འགྱུར་ཅན་གྱི་ང་རྒྱལ་ལས་དེ་ཙམ་ལྔ་འབྱུང་། དེ་ལས་
འབྱུང་བ་ལྔ་འབྱུང༌། མུན་པ་ཅན་གྱི་ང་རྒྱལ་ནི་ང་རྒྱལ་གཉིས་ཀ་འཇུག་བྱེད་ཡིན་ནོ།
ཇི་སྲིད་རང་བཞིན་དང་སྐྱེས་བུ་གཅིག་ཏུ་ཞེན་ནས་ཡུལ་ལ་ལོངས་སྤྱོད་པ་དེ་སྲིད་དུ་
འཁོར་བ་ཡིན་ལ། རང་བཞིན་དང་སྐྱེས་བུ་ཐ་དད་དུ་ཤེས་ནས་གོམས་པར་བྱས་པས་
མངོན་ཤེས་ཐོབ་སྟེ། མངོན་ཤེས་ཀྱིས་གཙོ་བོ་ལ་བལྟས་པས། གཙོ་བོ་སྐྱེངས་པའི་
ཚུལ་གྱིས་སྐྱེས་བུ་དང་བྲལ་བར་འགྱུར་ལ། དེའི་ཚེ་རྒྱུ་ལོག་པས་རིམ་གྱིས་རྣམ་འགྱུར་
རྣམས་ཟློག་ཅིང༌། སྐྱེས་བུ་གཅིག་པུ་གནས་པའི་ཚེ་འཁོར་བ་ལས་གྲོལ་བ་ཡིན་ནོ་
ཞེས་ཟེར། དེ་ཡང་མཚན་ཉིད་ལྔ་ལྡན་གྱི་གཙོ་བོ་རྒྱུ་ཁོ་ན་ཡིན་པ། གང་ཟག་གི་བདག་
རྒྱུ་འབྲས་གཉིས་ཀ་མིན་པ། བློ་འམ་ཆེན་པོ། ང་རྒྱལ། དེ་ཙམ་ལྔ་སྟེ་བདུན་ནི་རྒྱུ་འབྲས་
གཉིས་ཀ་ཡིན་པ།དབང་པོ་བཅུ་གཅིག་དང་འབྱུང་བ་ལྔ་སྟེ་བཅུ་དྲུག་པོ་ནི་འབྲས་བུ་ཁོ་
ན་ཡིན་པར་འདོད་དོ། རྒྱུ་ནི་སྤྱི་གཙོ་བོའི་གདགས་གཞི།བློ་ནི་བློའམ་ཆེན་པོའི་
གདགས་གཞི། བར་གྱི་སྣང་བ་ནི་ནམ་མཁའི་གདགས་གཞི། ལྤགས་པ་དང་། ལྕེ་དང་།
ལག་པ་དང་། རྐང་པ་དང་འདོམས་རྣམས་ནི་ལྤགས་པའི་དབང་པོ་ངག་གི་དབང་པོ་
293~

སོགས་ཀྱི་རིམ་བཞིན་དུ་གདགས་གཞི་ཡིན་ནོ་ཞེས་ཟེར་རོ།གཉིས་པ་གཞུང་དོན་ནི།
སློབ་དཔོན་ཕྱོགས་ཀྱི་གླང་པོ་ཆོས་ཅན། ཆོས་ཀྱི་ཁྱད་པར་སྒྲུབ་པའི་འགལ་རྟགས་དང་
ཆོས་ཅན་གྱི་ཁྱད་པར་སྒྲུབ་པའི་འགལ་རྟགས་གཉིས་གསུངས་པའི་རྒྱུ་མཚན་ཡོད་དེ།
གྲངས་ཅན་གྱི་ཟོལ་སྦྱོར་འགོད་ཚུལ་ལ་ལྟོས་ནས་དེ་ལྟར་གསུངས་པའི་ཕྱིར།: གྲངས་ཅན་
གྱི་ཟོལ་སྦྱོར་འགོག་པའི་རིགས་པ་ལ་བརྟེན་ནས་རྒྱང་འཕེན་གྱི་ཟོལ་སྦྱོར་ཡང་དོན་
གྱིས་ཁེགས་སོ་ཞེས་སོགས་སྟོན་པ་ལ། འདིས་ནི་གཉིས་བཅས་སྦྱོར་བ་ལ། རྐང་པ་
ཕྱེད་དང་གསུམ་གྱིས་གྲངས་ཅན་གྱི་ཟོལ་སྦྱོར་འགོག་པའི་རིགས་པ་ཆོས་ཅན། དགོས་
པ་གཞན་ཡང་ཡོད་དེ། ཁྱོད་ལ་བརྟེན་ནས་རྒྱང་འཕེན་གྱི་ཟོལ་སྦྱོར་འགོག་ཚུལ་རྟོགས་
པའི་དགོས་པ་ཡོད་པའི་ཕྱིར། དེ་ལ་བརྟེན་ནས་རྒྱང་འཕེན་གྱི་ཟོལ་སྦྱོར་འགོག་ནུས་
པའི་རྒྱུ་མཚན་ཡོད་དེ། ཨུཏྤལ་མིན་པའི་དངོས་པོ་དེ་བུམ་པ་ལུས་སེམས་རྫས་གཅིག་
པའི་ལུས་ཀྱི་ཟླ་བཅས་སུ་སྒྲུབ་པའི་འགལ་རྟགས་དང་ལུས་སེམས་རྫས་གཅིག་པའི་ལུས་
ཀྱི་ཟླ་བཅས་བུམ་ལྡན་གྱི་རྩིག་པ་ལ་རྗེས་སུ་མི་འགྲོ་བའི་ཕྱིར་ཏེ། ལུས་སེམས་རྫས་ཐ་
དད་ཡིན་པའི་ཕྱིར། གཉིས་བཅས་ཀྱི་སྦྱོར་བ་ནི་བུམ་པ་ཆོས་ཅན། ལུས་སེམས་རྫས་
གཅིག་པའི་ལུས་ཀྱི་ཟླ་བཅས་དང༌། བུམ་པའི་ཟླ་བཅས་གང་རུང་ཡིན་ཏེ། ཨུཏྤལ་མིན་
པའི་དངོས་པོ་ཡིན་པའི་ཕྱིར། བུམ་ལྡན་གྱི་རྩིག་པ་བཞིན་ཞེས་པ་ཡིན་ལ། འདི་འགོད་
མཁན་གྱི་རྒྱང་འཕེན་འདིས་ནི་རྟགས་ཡང་དག་ཡོད་པར་འདོད་པ་ཡིན་ཏེ། ཁོ་ན་རེ། སྒྲ་
རྟག་པ་ནམ་མཁའི་ཡོན་ཏན་ལ་གནོད་ན་སྒྲ་མི་རྟག་པར་སྒྲུབ་པའི་རྟགས་དང་དམ་བཅའ་
སྐྱོན་ཅན་དུ་འགྱུར་ཏེ།རྟག་པ་ནམ་མཁའི་ཡོན་ཏན་སྒྲའི་ཁྱད་ཆོས་སུ་འབྲེལ་བ་ཡོད་པའི་
ཕྱིར་ཞེ་ན། དེ་འགོག་པ་ལ། མ་ཡིན་ཏེ། རྟགས་ཀུན། རྐང་པ་ཕྱེད་དང་གསུམ་
གསུངས། རྟག་པ་ནམ་མཁའི་ཡོན་ཏན་ལ་གནོད་པས་སྒྲ་མི་རྟག་པར་སྒྲུབ་པའི་
རྟགས་དང་དམ་བཅའ་སྐྱོན་ཅན་དུ་མི་འགྱུར་བར་ཐལ།རྟག་པ་ནམ་མཁའི་ཡོན་ཏན་སྒྲ་
-294~

མི་རྟག་པར་སྒྲུབ་པའི་བསྒྲུབ་བྱ་མ་ཡིན་པའི་ཕྱིར། ཁྱབ་སྟེ། རྟགས་སུ་བཀོད་པ་ཀུན་
རང་གི་བསྒྲུབ་བྱ་ལ་ལྟོས་ནས་སྒྲུབ་མི་ནུས་ན་སྐྱོན་ཅན། ནུས་ན་ཡོན་ཏན་ཅན་ཡིན་
པའི་ཕྱིར། རང་ཉིད་ཀྱི་རྟགས་ཀྱིས་དེ་ལྟར་སྒྲུབ་མི་ནུས་པ་གང་ཞིག །རང་ཉིད་དེ་སྒྲུབ་
ཀྱི་རྟགས་སུ་བཀོད་བཞིན་པར་དམིགས་པ། རང་ཉིད་དེ་སྒྲུབ་ཀྱི་རྟགས་སྐྱོན་ཅན་ཡིན་
པའི་མཚན་ཉིད། རང་ཉིད་ཀྱི་རྟགས་ཀྱིས་དེ་ལྟར་སྒྲུབ་ནུས་པ་གང་ཞིག །རང་ཉིད་དེ་
སྒྲུབ་ཀྱི་རྟགས་སུ་བཀོད་བཞིན་པར་དམིགས་པ། རང་ཉིད་དེ་སྒྲུབ་ཀྱི་རྟགས་ཡོན་ཏན་
ཅན་ཡིན་པའི་མཚན་ཉིད། ཁོ་ན་རེ།རང་སྒྲ་སྨོས་པ་ལ་དགོས་པ་ཡོད་དེ།གྲུབ་ཟིན་གྱི་
ཆོས་ཅན་ཡན་གར་བ་བསྒྲུབ་བྱ་མ་ཡིན་པར་རྟོགས་པའི་དགོས་པ་ཡོད་པའི་ཕྱིར་ཞེས་ཟེར་
རོ། འོ་ན་གྲུབ་ཟིན་གྱི་ཆོས་ཅན་ཡན་གར་བ་དེ་བསྒྲུབ་བྱར་བྱས་ན་ཕྱོགས་སྐྱོན་དུ་འགྱུར་
བར་ཐལ། དེ་བསྒྲུབ་བྱ་ཡིན་པ་བཅད་པའི་ཕྱིར་དུ་རང་སྒྲ་སྨོས་པའི་ཕྱིར། དེ་ལ་ཁོ་ན་
རེ། འདོད་དེ། དེ་བསྒྲུབ་བྱར་བྱས་ན་རྟགས་ཀྱིས་སྒྲུབ་མི་ནུས་པའི་ཕྱིར་ཏེ། དེ་ལྟར་
བྱས་ན་རྟགས་ཕྱོགས་ཆོས་མ་གྲུབ་པ་དང༌། བསྒྲུབ་ཆོས་དཔེ་ལ་རྗེས་འགྲོ་མི་བྱེད་
པའི་སྐྱོན་ཡོད་པ་གང་ཞིག །དེ་རྣམས་ཕྱོགས་སྐོན་ཡིན་པའི་ཕྱིར་ཞེ་ན། དེ་འགོག་པ་
:ཀནལ། འདི་དེ་དག་གི་སྐྱོན་མིན་ནམ། རྐང་པ་ཕྱེད་དང་གསུམ་གསུངས། འདིར་སྤྱི་དོན་
དང༌། གཞུང་དོན་གཉིས། དང་པོ་ལ། རྟགས་དཔེ་ཕྱོགས་གསུམ་གྱི་སྐྱོན་སོ་སོའི་
མཚན་ཉིད་བཤད་པ། མཚན་གཞི་ངོས་བཟུང་བ་གཉིས། དང་པོ་ནི། རང་ཉིད་ཆོས་དེ་
ལ་ལྡན་པའི་ཆ་ནས་ཆོས་དེ་དེ་སྒྲུབ་ཀྱི་རྟགས་སྐྱོན་ཅན་དུ་སོང་བ་ནི་གང་ཞིག །དེ་སྒྲུབ་ཀྱི་
རྟགས་ཀྱི་ཉེས་པར་རྗེས་སུ་འབྲེལ་བའི་ཆ་ཤས་སུ་དམིགས་པ། ཆོས་དེའི་རྟགས་ཀྱིས་
རང་ཉིད་དེ་སྒྲུབ་ཀྱི་རྟགས་སྐྱོན་ཡིན་པའི་མཚན་ཉིད། དམ་བཅའ་བ་ཙམ་ནས་རང་ཉིད་
དེ་སྒྲུབ་ཀྱི་ཕྱོགས་ཀྱི་ཉེས་པར་རྗེས་སུ་འབྲེལ་བའི་ཆ་ཤས་སུ་དམིགས་པ། རང་ཉིད་དེ་སྒྲུབ་
ཀྱི་ཕྱོགས་སྐྱོན་ཡིན་པའི་མཚན་ཉིད། དེ་སྒྲུབ་ཀྱི་མཐུན་དཔེ་བཀོད་ཙམ་ནས་རང་ཉིད་
~295~

དེ་སྒྲུབ་ཀྱི་མཐུན་དཔེའི་ཉེས་པར་རྗེས་སུ་འབྲེལ་བའི་ཆ་ཤས་སུ་དམིགས་པ། རང་ཉིད་
དེ་སྒྲུབ་ཀྱི་མཐུན་དཔེའི་སྐྱོན་ཡིན་པའི་མཚན་ཉིད། དེ་སྒྲུབ་ཀྱི་མི་མཐུན་དཔེ་བཀོད་ཙམ་
ནས་རང་ཉིད་དེ་སྒྲུབ་ཀྱི་མི་མཐུན་དཔེའི་ཉེས་པར་འབྲེལ་བའི་ཆ་ཤས་སུ་དམིགས་པ།རང་
ཉིད་དེ་སྒྲུབ་ཀྱི་མི་མཐུན་དཔེའི་སྐྱོན་ཡིན་པའི་མཚན་ཉིད། དེ་སྐད་དུའང་། ཡང་དག་ཕྱི་
མ་ལ་ལྟོས་སྐྱོན། །གང་ཡིན་དེ་ནི་དེ་ཉིད་དང༌། །རྗེས་འབྲེལ་ཞེས་བཤད་དེ་ཡི་ཕྱིར།
ཞེས་དང༌། དེ་ཕྱིར་དེ་ཙམ་དང་འབྲེལ་བ། །ཕྱོགས་ཀྱི་སྐྱོན་འདོད་གཞན་མིན་ཏེ། །མངོན་
སུམ་ལ་སོགས་འགལ་བ་བཞིན། །ཞེས་སོགས་ཀྱི་རིགས་པས་དེ་ལྟར་གྲུབ་བོ། གཉིས་
པ་ནི། བྱས་པའི་རྟགས་ཀྱིས་སྒྲ་རྟག་པར་སྒྲུབ་པའི་རྟགས་སུ་བཀོད་པ་གང་ཞིག །སྒྲ་
རྟག་པར་སྒྲུབ་པའི་མི་མཐུན་ཕྱོགས་ཁོ་ན་ལ་ཡོད་པའི་ཆ། བྱས་པའི་རྟགས་ཀྱིས་སྒྲ་
རྟག་པར་སྒྲུབ་པའི་འགལ་བའི་རྟགས་སྐྱོན་གྱི་མཚན་གཞི་ཡིན་ཞིང་། གཞལ་བྱའི་རྟགས་
ཀྱིས་སྒྲ་རྟག་པར་སྒྲུབ་པའི་རྟགས་སུ་བཀོད་པ་གང་ཞིག སྒྲ་རྟག་པར་སྒྲུབ་པའི་མཐུན་
ཕྱོགས་དང་མི་མཐུན་ཕྱོགས་གཉིས་ཀ་ལ་རྗེས་སུ་འགྲོ་བའི་ཆ། གཞལ་བྱའི་རྟགས་
ཀྱིས་སྒྲ་རྟག་པར་སྒྲུབ་པའི་མ་ངེས་པའི་རྟགས་སྐྱོན་ཅན་གྱི་མཚན་གཞི་ཡིན། མིག་
གིས་གཟུང་བྱའི་རྟགས་ཀྱིས་སྒྲ་རྟག་པར་སྒྲུབ་པའི་རྟགས་སུ་བཀོད་པ་གང་ཞིག །སྒྲའི་
སྟེང་དུ་འགོད་ཚུལ་དང་མཐུན་པར་མ་གྲུབ་པའི་ཆ། མིག་གིས་གཟུང་བྱའི་རྟགས་ཀྱིས་
སྒྲ་རྟག་པར་སྒྲུབ་པའི་མ་གྲུབ་པའི་རྟགས་སྐྱོན་ཡིན་པའི་མཚན་གཞི་ཡིན་ཏེ། ་བྱས་པ་སྒྲ་
རྟག་པར་སྒྲུབ་པའི་མི་མཐུན་ཕྱོགས་ཁོ་ན་ལ་ཡོད་པའི་ཆ་ནས་དེ་དེ་སྒྲུབ་ཀྱི་འགལ་བའི་
གཏན་ཚིགས་སྐྱོན་ཅན་དུ་སོང་། : གཞལ་བྱ་དེའི་མཐུན་ཕྱོགས་དང་མི་མཐུན་ཕྱོགས་
གཉིས་ཀ་ལ་རྗེས་སུ་འགྲོ་བའི་ཆ་ནས་གཞལ་བྱ་དེ་སྒྲུབ་ཀྱི་མ་ངེས་པའི་གཏན་ཚིགས་སྐྱོན་
ཅན་དུ་སོང་།མིག་གིས་གཟུང་བྱ་སྒྲའི་སྟེང་དུ་འགོད་ཚུལ་དང་མཐུན་པར་མ་གྲུབ་པའི་
ཆ་ནས་མིག་གིས་གཟུང་བྱ་དེ་སྒྲུབ་ཀྱི་མ་གྲུབ་པའི་གཏན་ཚིགས་སྐྱོན་ཅན་དུ་སོང་བའི་
-296 ~

ཕྱིར། སྒྲ་རྟག་པར་སྒྲུབ་པའི་ཕྱོགས་སུ་བཀོད་པ་གང་ཞིག །སྒྲ་རྟག་པ་ཚད་མས་བསལ་
བའི་ཆ། སྒྲ་རྟག་པར་སྒྲུབ་པར་བྱེད་པའི་ཕྱོགས་སྐྱོན་གྱི་མཚན་གཞི། སྒྲ་མི་རྟག་པར་
སྒྲུབ་པའི་མཐུན་དཔེར་བཀོད་ནས་མི་རྟག་པས་སྟོང་པའི་ཆ་སྒྲ་མི་རྟག་པར་སྒྲུབ་པའི་
མཐུན་དཔེའི་སྐྱོན་གྱི་མཚན་གཞི། སྒྲ་མི་རྟག་པར་སྒྲུབ་པའི་མི་མཐུན་དཔེར་བཀོད་
ནས་མི་རྟག་པས་མི་སྟོང་པའི་ཆ། སྒྲ་མི་རྟག་པར་སྒྲུབ་པའི་མི་མཐུན་དཔེའི་སྐྱོན་གྱི་མཚན་
གཞི་ཡིན། བྱས་པའི་རྟགས་ཀྱིས་སྒྲ་མི་རྟག་པར་སྒྲུབ་པའི་རྟགས་སྐྱོན་ཅན་དང་། དེའི་
རྟགས་སྐྱོན་དང་། དེའི་ཕྱོགས་སྐྱོན་དང་། ཕྱོགས་སྐྱོན་ཅན་རྣམས་ཡོད་པར་འདོད་པ་
མི་འཐད་དེ། བླ་མ་སོ་སོས་བཞག་པའི་རྟགས་སྐྱོན་དང་ཕྱོགས་སྐྱོན་གྱི་མཚན་ཉིད་
སོགས་དང་འགལ་འདུ་ཡོད་པའི་ཕྱིར། སྒྲ་རྟག་པའི་རྟགས་ཀྱིས་སྒྲ་རྟག་པར་སྒྲུབ་པའི་
རྟགས་དང་ཕྱོགས་གཉིས་ཀ་རུ་བཀོད་ནས་སྒྲ་རྟག་པ་ཚད་མས་བསལ་བའི་ཆ།སྒྲ་རྟག་
པའི་རྟགས་ཀྱིས་སྒྲ་རྟག་པར་སྒྲུབ་པའི་རྟགས་སྐྱོན་དང་ཕྱོགས་སྐྱོན་གཉིས་ཀ་ཡིན་ཏེ། སྒྲ་
རྟག་པ་དེ་སྒྲ་རྟག་པའི་རྟགས་ཀྱིས་སྒྲ་རྟག་པར་སྒྲུབ་པའི་རྟགས་སྐྱོན་ཅན་དང་ཕྱོགས་
སྐྱོན་ཅན་གཉིས་ཀ་ཡིན་པའི་ཕྱིར། གཞུང་ལས་འགལ་བར་གསུངས་པ་ནི་གཙོ་ཆེ་བ་
ལ་དགོངས་སོ།གཉིས་པ་གཞུང་དོན་ནི། མིག་གིས་གཟུང་བྱའི་རྟགས་ཀྱིས་སྒྲ་རྟག་
པར་སྒྲུབ་པའི་རྟགས་སུ་བཀོད་ནས་སྒྲའི་སྟེང་དུ་འགོད་ཚུལ་དང་མཐུན་པར་མ་གྲུབ་
པའི་ཆ་དེ་དེའི་རྟགས་ཀྱིས་དེ་སྒྲུབ་ཀྱི་ཕྱོགས་སྐྱོན་མིན་ཏེ། དེ་དེའི་རྟགས་ཀྱིས་དེ་སྒྲུབ་ཀྱི་
མ་གྲུབ་པའི་རྟགས་སྐྱོན་ཡིན་པའི་ཕྱིར། མིག་གིས་གཟུང་བྱའི་རྟགས་ཀྱིས་སྒྲ་མི་རྟག་
པར་སྒྲུབ་པའི་མཐུན་དཔེར་བཀོད་ནས་མི་རྟག་པས་སྟོང་པའི་ཆ་ལྟ་བུ་ཆོས་ཅན་དེའི་
རྟགས་ཀྱིས་དེ་སྒྲུབ་ཀྱི་ཕྱོགས་སྐྱོན་མིན་ཏེ། དེའི་རྟགས་ཀྱིས་དེ་སྒྲུབ་ཀྱི་དཔེ་སྐྱོན་ཡིན་
པའི་ཕྱིར། ཁྱབ་སྟེ། སྦྱོར་བ་སྐོར་གཅིག་པོ་དེའི་རྟགས་དཔེའི་སྐྱོན་དང་དེའི་ཕྱོགས་
སྐྱོན་ལ་གཞི་མཐུན་མེད་པའི་ཕྱིར། གཞན་དོན་ཕྱོགས་ཡང་དག་གི་མཚན་ཉིད་བསྡུས་
297-

ཏེ་སྟོན་པར་བྱེད་པ་ལ། : རིགས་སྒོར་བསླབ་པར་བྱ་བ་ཉིད་དུ་འདོད་པར་གྱུར་པ་འགལ་
བའི་དོན་གྱིས་མ་བསལ་བ་ནི་ཕྱོགས་ཉིད་ཡིན་ནོ་ཞེས་གསུངས། དེའི་དོན་འགྲེལ་པ་
ལ་འདིར། བསྒྲུབ་བྱར་ཁས་བླངས་ཕྱོགས་མཚན་ཉིད། ཅེས་གསུངས། ཚད་མས་མ་
བསལ་ཅིང་རྒོལ་བ་རྟོགས་ལྡན་གྱིས་གཞན་དོན་བསྒྲུབ་བྱ་ཡང་དག་ཏུ་ཁས་བླངས་པ་དེ་
གཞན་དོན་བསྒྲུབ་བྱ་ཡང་དག་གི་མཚན་ཉིད་ཡིན་ཏེ།ཚད་མས་བསལ་བ་ལ་ཚད་མས་
གནོད། ཕྱི་རྒོལ་ཡང་དག་གི་ཚད་མས་གྲུབ་ཟིན་པ་སོགས་རྒོལ་བ་རྟོགས་ལྡན་གྱིས་
གཞན་དོན་བསྒྲུབ་བྱ་ཡང་དག་ཏུ་ཁས་མ་བླངས་པའི་ཕྱིར། ཊིཀ་ཆེན་དུ། རིགས་སྒོའི་
དོན་དེ་ཀུན་ལས་བཏུས་སུ་རྒྱས་པར་བཤད་པ་ཙམ་ཡིན་གྱི། སྔ་མ་ལ་ཕྱི་མའི་དོན་མ་
ཚང་ན་དོན་ལྡོག་གཞན་དུ་འགྱུར་རོ།རིགས་སྒོར་སྨོས་པའི་བསྒྲུབ་བྱར་ཁས་བླངས་པ་
ལ་རང་ཉིད་ཀྱིས་ཁས་བླངས་པ་ཡང་ཤུགས་ཀྱིས་གནས་པས་རང་ཉིད་ཀྱི་དོན་ཡོད་ལ།
དེ་ལ་ཀ་ཏ་བའི་རྐྱེན་ད་ལྟར་གྱི་དུས་གོ་བྱེད་དུ་ཡོད་དེ།–ཚིག་ཕྲད་ཀྱི་དོན་ཡང་གནས་པ་
འཆད་པར་འགྱུར་རོ། ཞེས་གསུངས་པས་མཚན་ཉིད་གཉིས་པོ་དོན་གཅིག་པ་ཁོ་ན་
ཡིན་ནོ། ཁོ་ན་རེ། ཚིག་ཕྲད་སྨོས་པ་དོན་མེད་པར་ཐལ།ཀུན་བཏུས་ཀྱི་འདོད་ཚིག་ལ་
བརྟེན་ནས་དཔེ་རྟགས་མ་གྲུབ་པ་བསྒྲུབ་བྱར་འཛིན་པའི་ལོག་རྟོག་གཅོད་ནུས་པའི་ཕྱིར་
ཞེ་ན། དེ་འགོག་པ་ལ། རང་གི་འདོད་པ་བརྗོད་པ་ཡི། རྐང་པ་བཞི་ལ། ཀུན་ལས་བཏུས་
ཀྱི་འདོད་ཚིག་ཆོས་ཅན།དཔེ་རྟགས་མ་གྲུབ་པ་བསྒྲུབ་བྱར་འཛིན་པའི་ལོག་རྟོག་གཅོད་
ནུས་མིན་ཏེ། དེ་ལྟར་ཡིན་ན་ཁྱེད་བསྟན་བྱ་བ་དང་ཁྱད་གཞིར་མ་འབྲེལ་དགོས་པ་གང་
ཞིག ་ཁྱོད་བསྟན་བྱ་བ་དང་ཁྱད་གཞིར་འབྲེལ་བའི་ཕྱིར། ཀུན་བཏུས་སུ་ངོ་བོ་ཁོ་ན་
ཞེས་པའི་ཚིག་སྨོས་པ་ཆོས་ཅན། དགོས་པ་ཡོད་དེ། དཔེ་རྟགས་མ་གྲུབ་པ་བསྒྲུབ་བྱར་
འཛིན་པའི་ལོག་རྟོག་གཅོད་པའི་དགོས་པ་ཡོད་པའི་ཕྱིར། ཁོ་ན་རེ། རྒོལ་བས་བསྒྲུབ་
བྱར་ཁས་བླངས་པ་བསྒྲུབ་བྱ་ཡང་དག་གི་མཚན་ཉིད་ཡིན་པར་ཐལ། བསྒྲུབ་བྱར་ཁས་
་298~

བླངས་ཕྱོགས་མཚན་ཉིད། ཅེས་བཤད་པའི་ཕྱིར་ཞེ་ན། དེ་བཀག་པའི་སྒོ་ནས་མ་བསལ་
བ་རྒྱས་པར་འཆད་པའི་མདོར་བསྟན་པ་ནི། ཁས་བླངས་དེ་ཡང་ཚད་མ་ནི། རྐང་པ་
བཞི་གསུངས། རྒོལ་བ་རྟོག་ལྡན་གྱིས་བསྒྲུབ་བྱར་ཁས་བླངས་པ་བསྒྲུབ་བྱ་ཡང་དག་
གི་མཚན་ཉིད་མ་ཡིན་པར་ཐལ། གཞན་དོན་བསྒྲུབ་བྱ་ཡང་དག་གི་མཚན་ཉིད་འཆད་
པའི་ཟུར་དུ་མ་བསལ་བ་ཞེས་པའི་ཚིག་སྨོས་པ་ལ་དགོས་པ་ཡོད་པའི་ཕྱིར་ཏེ། ཚད་
མས་བསལ་བ་རྣམས་གཞན་དོན་རྟགས་ཀྱི་བྱེད་པ་འཇུག་པའི་རྟེན་དུ་མི་རུང་བའི་ཕྱིར་
ཏེ། གཞན་དོན་སྐབས་ཀྱི་རྟགས་ཡང་དག་ནི་ཕྱི་རྒོལ་ཐེ་ཚོམ་འཇུག་རུང་གི་ཚིག་དོན་ལ་
སྒྲུབ་བྱེད་ཡང་དག་ལ་འཇུག་པའི་ཕྱིར། ཁོ་ན་རེ། སེལ་བྱེད་ཀྱི་ཚད་མ་དེ་ལ་དུ་ཡོད་ཅེ་
ན། དེ་ལ་རྣམ་པ་བཞི་ཡོད་དེ། མངོན་སུམ་དོན་དང་རྗེས་དཔག་དང༌། །ཡིད་ཆེས་
དུ ཞེས་གསུངས་པའི་རྨིད། དེ་ལཁོན་རེ།སེས་བྱེད་ཀྱི་ཚད་གྲགས་པས་རང་རྟེན་ལའོ། ཞེས་གསུངས་པའི་ཕྱིར། དེ་ལ་ཁོ་ན་རེ། སེལ་བྱེད་ཀྱི་ཚད་
མ་ལ་གཉིས་སུ་གྲངས་ངེས་པར་བཤད་པ་མི་འཐད་པར་ཐལ། སེལ་བྱེད་ཀྱི་ཚད་མ་
ལ་བཞི་ཡོད་པའི་ཕྱིར་ཞེ་ན། མ་ཁྱབ་ཅེས་སྟོན་པ་ལ། རྗེས་སུ་དཔག་པའི་དབྱེ་བ་ཡིས།
རྐང་པ་གཉིས་གསུངས། ཐལ་འགྱུར་དེ་ལ་ཁྱབ་པ་མེད་དེ། དབྱེ་བསྡུ་ཙམ་ཡིན་པའི་
ཕྱིར་ཏེ། རྗེས་དཔག་ལ་གསུམ་དུ་ཕྱེ་བའི་སྒོ་ནས་སེལ་བྱེད་ཀྱི་ཚད་མ་ལ་བཞིར་བཤད་
པའི་ཕྱིར། འོ་ན་རྗེས་དཔག་གསུམ་པོའི་ངོ་བོ་གང་ཞེ་ན། དངོས་པོ་སྟོབས་ཤུགས་ཀྱི་
རྟགས་ཡང་དག་ལ་བརྟེན་ནས་རང་གི་གཞལ་བྱར་གྱུར་པའི་ལྐོག་གྱུར་ལ་གསར་དུ་མི་བསླུ་
བའི་ཞེན་རིག །དངོས་པོ་སྟོབས་ཤུགས་ཀྱི་རྗེས་སུ་དཔག་པའི་ཚད་མའི་མཚན་ཉིད།
དཔེར་ན། སྔར་བཤད་པའི་འབྲས་རང་མ་དམིགས་པའི་རྟགས་ཡང་དག་ལ་བརྟེན་པའི་
རྗེས་དཔག་ལྟ་བུའོ། ཡིད་ཆེས་པའི་རྟགས་ཡང་དག་ལ་བརྟེན་ནས་རང་གི་གཞལ་
བྱར་གྱུར་པའི་ཤིན་ཏུ་ལྐོག་གྱུར་ལ་གསར་དུ་མི་བསླུ་བའི་ཞེན་རིག །ཡིད་ཆེས་པའི་
རྗེས་སུ་དཔག་པའི་ཚད་མའི་མཚན་ཉིད། མཚན་གཞི་ནི། སྦྱིན་པས་ལོངས་སྤྱོད་
~299 ~

ཁྲིམས་ཀྱིས་བདེ། ཞེས་པའི་ལུང་རང་གི་བསྟན་བྱའི་དོན་ལ་མི་བསླུ་བར་རྟོགས་པའི་རྗེས་
དཔག་ལྟ་བུའོ། གྲགས་པའི་རྟགས་ཡང་དག་ལ་བརྟེན་ནས་རང་གི་གཞལ་བྱར་གྱུར་པའི་
ལྐོག་གྱུར་ལ་གསར་དུ་མི་བསླུ་བའི་ཞེན་རིག ་་།གྲགས་པའི་རྗེས་སུ་དཔག་པའི་ཚད་
མའི་མཚན་ཉིད། མཚན་གཞི་ནི། རྟོག་ཡུལ་ན་ཡོད་པའི་རྟགས་ལས་རི་བོང་ཅན་ཟླ་བ་
ཞེས་པའི་སྒྲས་བརྗོད་རུང་དུ་རྟོགས་པའི་རྗེས་དཔག་ལྟ་བུའོ། སེལ་བྱེད་རྗེས་དཔག་
ལ་གསུམ་དུ་ཕྱེ་བའི་རྒྱུ་མཚན་ཡོད་དེ། རྟེན་གཏན་ཚིགས་མི་འདྲ།་གཞལ་བྱའི་གཙོ་
བོ་མི་འདྲ། ལོག་ཕྱོགས་ལ་གནོད་ཚུལ་རྣམས་མི་འདྲ་བའི་རྒྱུ་མཚན་གྱིས་ཡིན་པའི་
ཕྱིར། མངོན་སུམ་རྣམས་གཞལ་བྱ་དངོས་སྟོབས་ཀྱིས་གྲུབ་པར་འདྲ་བས་མངོན་སུམ་
དོན་དང་ཞེས་མ་ཕྱེ་བར་བཤད་དོ། འོ་ན་ཡིད་ཆེས་རྗེས་དཔག་དང་། གྲགས་པའི་
རྗེས་དཔག་གི་རྟེན་དུ་གྱུར་པའི་རྟགས་ཡང་དག་ཇི་ལྟ་བུ་ཞེ་ན། དེ་གཉིས་ངོས་འཛིན་
པར་བྱེད་པ་ལ། དེ་ལ་ཁས་བླངས་འབྲས་རྟགས་ཏེ། རྐང་པ་གཉིས་གསུངས། སྦྱིན་
པས་ལོངས་སྤྱོད་ཁྲིམས་ཀྱིས་བདེ་ཞེས་པའི་ལུང་འདི་ནི་རང་གི་བསྟན་དོན་སྒྲུབ་བྱེད་
ཡང་དག་ཏུ་འདོད་པའི་རྒོལ་བའི་ངོར། དེ་རང་གི་བསྟན་དོན་སྒྲུབ་པའི་ཁས་བླངས་
འབྲས་རྟགས་ཡིན་ཏེ དེ་དེའི་ངོར་དེ་སྒྲུབ་ཀྱི་འབྲས་བུའི་ཚུལ་གསུམ་ཡིན་པའི་ཕྱིར་ཏེ།
འཐད་ལྡན་ལས། དེ་འདྲ་བ་ཡང་སྨྲ་བ་པོའི་ང་རྒྱལ་གྱིས་རྗེས་སུ་དཔོག་པའི་ཚད་མ་
ཡིན་ནོ།ཞེས་གསུངས་པའི་ཕྱིར།འདི་ནི་ལུང་གནོད་བྱེད་པའི་ལུགས་སོ། ཡིད་ཆེས་
ཀྱི་རྟགས་ཡང་དག་མཚན་ཉིད་པ་ནི། མཐོང་དང་མ་མཐོང་དངོས་པོ་ཡི། ཞེས་སོགས་
སུ་གཙོ་བོར་བཤད་ཟིན་ལ།: ་འདིར་ཡང་འཆད་དོ། རྟོག་ཡུལ་ན་ཡོད་པ་ཆོས་ཅན།
རི་བོང་ཅན་ལ་ཟླ་བ་ཞེས་པའི་སྒྲ་གྲགས་པའི་དབང་གིས་འཇུག་རུང་དུ་སྒྲུབ་པའི་གྲགས་
རྟགས་ཡང་དག་ཡིན་ཏེ། དེ་སྒྲུབ་ཀྱི་ཚུལ་གསུམ་གང་ཞིག་དེ་སྒྲུབ་ཀྱི་བསྒྲུབ་བྱ་ཡིན་ན་
བརྡའམ་འདོད་པ་ཙམ་གྱིས་བཞག་པས་ཁྱབ་པའི་ཕྱིར། འདིར་སྤྱི་དོན་ནི། དེ་སྒྲུབ་ཀྱི་
300~

བསྒྲུབ་བྱ་ཡང་དག་དང་། དངོས་སྟོབས་ཀྱི་ཚད་མས་གྲུབ་པའི་གཞི་མཐུན་ཡོད་པ་གང་
ཞིག །དེ་སྒྲུབ་ཀྱི་ཚུལ་གསུམ་དུ་དམིགས་པ། དེ་སྒྲུབ་ཀྱི་དངོས་པོ་སྟོབས་ཤུགས་ཀྱི་
རྟགས་ཡང་དག་གི་མཚན་ཉིད། སྔར་བཤད་པའི་འབྲས་རང་མ་དམིགས་པའི་རྟགས་ཡང་
དག་གསུམ་པོ་ལྟ་བུའོ། དེ་སྒྲུབ་ཀྱི་བསྒྲུབ་བྱའི་གཙོ་བོ་དང་ཤིན་ཏུ་ལྐོག་གྱུར་གྱི་གཞི་
མཐུན་ཡོད་པ་གང་ཞིག །དེ་སྒྲུབ་ཀྱི་ཚུལ་གསུམ་དུ་དམིགས་པ་དེ་སྒྲུབ་ཀྱི་ཡིད་ཆེས་
ཀྱི་རྟགས་ཡང་དག་གི་མཚན་ཉིད། འདི་ལ་ཡང་འབྲས་རང་མ་དམིགས་པའི་རྟགས་
ཡང་དག་གསུམ་ཡོད་པར་རིགས་རྒྱན་ལས་གསུངས་སོ། དེ་སྒྲུབ་ཀྱི་བསྒྲུབ་བྱའི་གཙོ་
བོ་དང་བརྡའམ་འདོད་པ་ཙམ་གྱིས་བཞག་པའི་གཞི་མཐུན་ཡོད་པ་གང་ཞིག །དེ་སྒྲུབ་
ཀྱི་ཚུལ་གསུམ་དུ་དམིགས་པ་དེ་སྒྲུབ་ཀྱི་གྲགས་རྟགས་ཡང་དག་གི་མཚན་ཉིད། ཚིག་
སྐྱོན་གཅོད་པའི་ལུགས་སུ་བྱས་པ་མ་གཏོགས་རིགས་རྒྱན་བཞིན་ནོ། མཚན་གཞི་ལ།
རི་བོང་ཅན་ལ་ཟླ་བ་ཞེས་པའི་སྒྲ་གྲགས་པའི་དབང་གིས་འཇུག་རུང་དུ་སྒྲུབ་པའི་རང་བཞིན་
གྱི་རྟགས་ཡང་དག །དངོས་དབང་གིས་མི་འཇུག་པར་སྒྲུབ་པའི་མ་དམིགས་པའི་རྟགས་
ཡང་དག་གཉིས་ཡོད་ཅིང་། རི་བོང་ཅན་ལ་ཟླ་བ་ཞེས་པའི་སྒྲ་འཇུག་རུང་དུ་སྒྲུབ་པའི་
རྟགས་ཡང་དག་མེད་དེ། བརྡ་སྤྲོད་པས་ཀྱང་རི་བོང་ཅན་ལ་ཟླ་བ་ཞེས་སྒྲ་འཇུག་པར་
ཚད་མས་གྲུབ་ཟིན་པའི་ཕྱིར་ཏེ། ལྷས། དེ་རི་བོང་ཅན་ཟླ་བ་ཉིད་དུ་མི་འདོད་པ་ནི་མིན་
མོད་ཀྱི། འོན་ཀྱང་གྲགས་པ་ཉིད་ཐམས་ཅད་ལ་ཚད་མར་མི་བྱེད་དོ། ཞེས་གསུངས།
གཞན་དོན་བསྒྲུབ་བྱ་ཡང་དག་ཡིན་ན་ཡིད་ཆེས་ཀྱི་ཚད་མས་མ་བསལ་བ་དགོས་སོ་
ཞེས་སྟོན་པ་ལ། ཚད་མ་མདོར་ཡིད་ཆེས་ཞེས་དང་། དེའི་རང་འགྲེལ་ལས། གཞལ་
བྱའི་དོན་སྒྲུབ་པར་བྱེད་པའི་ཚད་མ་དག་མེད་དོ་ཞེས་དམ་བཅའ་བ་ཙམ་གྱིས་དེར་སྣང་
བ་ཡིན་ནོ། ཞེས་གསུངས། རྩ་འགྲེལ་དེའི་དོན་བཀྲལ་བའི་སྒོ་ནས་མ་བསལ་བ་རྒྱས་
པར་འཆད་པ་ལ། ཡང་དག་ངེས་ལྡན་བརྗོད་འདོད་པ། རྐང་པ་བཞི་ནས། བཟུང་བར་བྱ་
301-

ཕྱིར་དཔྱོད་འཇུག་འགྱུར་ཞེས་པའི་བར་གསུངས། འདིར་ལུང་གནོད་བྱེད་དུ་འདོད་པ་
རྣམས་ནི། ལུང་རྣམ་དག་དེ་རང་གི་བསྟན་དོན་ལ་སྒྲུབ་བྱེད་ཚད་མ་དང་། ལོག་ཕྱོགས་
ལ་གནོད་བྱེད་མཚན་ཉིད་པར་འདོད་ལ། ལུང་གེགས་བྱེད་དུ་འདོད་པ་རྣམས་ནི་ལུང་
རྣམ་དག་དེ་རང་གི་བསྟན་བྱའི་གཙོ་བོ་ལ་ཐེ་ཚོམ་འདྲེན་བྱེད་དང་། བསྟན་དོན་གྱི་ལོག་
ཕྱོགས་ལ་གེགས་བྱེད་ཙམ་དུ་འདོད་ཅིང་། · ཕྱི་མ་འདི་རིགས་ཏེ། འདི་ལྟ་མིན་ན་ལུང་
རང་ཡུལ་ལ་དངོས་དབང་གིས་འཇུག་པར་འགྱུར་བ་དང་། ལུང་དོན་སྒྲུབ་པའི་རིགས་པ་
ཐམས་ཅད་དོན་མེད་དུ་འགྱུར་བའི་ཕྱིར། སློབ་དཔོན་ཕྱོགས་ཀྱི་གླང་པོས་སྦྱིན་པ་བཏང་
བ་ལས་ལོངས་སྤྱོད་འབྱུང་སྟེ། འབྱུང་བར་བཅོམ་ལྡན་འདས་ཀྱིས་གསུངས་པའི་ཕྱིར།
སྲོག་བཅད་པ་ལས་སྡུག་བསྔལ་འབྱུང་སྟེ། འབྱུང་བར་བཅོམ་ལྡན་འདས་ཀྱིས་གསུངས་
པའི་ཕྱིར། ཞེས་ལུང་གནོད་བྱེད་དུ་འགྱུར་ཚུལ་གསུངས་པ་ཆོས་ཅན། དགོས་པ་ཡོད་
དེ། ལུང་དཔྱད་གསུམ་གྱིས་དག་པར་རྟོགས་མི་ནུས་པའི་དབང་རྟུལ་གྱི་རྒྱུད་ལ་ལས་
འབྲས་ལ་ཡིད་དཔྱོད་ཙམ་གྱིས་ངེས་པ་སྐྱེད།རྒྱུད་ཅུང་ཟད་སྨིན་པ་ན་ཐེ་ཚོམ་གྱི་དྲ་བ་
གཅོད་པའི་ཕྱིར་གཏན་ཚིགས་ཡང་དག་བཀོད་པའི་སྒོ་ནས་རྗེས་སུ་བཟུང་བའི་དགོས་པ་
ཡོད་པའི་ཕྱིར། དེས་ན་ཡིད་དཔྱོད་གྱི་མཚན་ཉིད་ནི། རྒྱུ་མཚན་ཡང་དག་ལ་མ་བརྟེན་
པར་ལྐོག་གྱུར་གྱི་དོན་བདེན་པ་གསར་དུ་ངེས་པའི་ཞེན་རིག་དེའོ། དཔེར་ན་རྒྱུ་མཚན་
ཡང་དག་ལ་མ་བརྟེན་པར་ཁྲོན་པ་རྙིང་པ་ན་ཆུ་ཡོད་པར་གསར་དུ་ངེས་པའི་ཞེན་རིག་
ལྟ་བུའོ། ཡིད་དཔྱོད་རྟགས་ལ་གཏན་མ་ལྟོས། །དམ་བཅའ་ཙམ་ཡིན་ཐེ་ཚོམ་འགྱུར། །
རྟགས་ལ་ལྟོས་ན་ཡང་དག་གམ། །ལྟར་སྣང་གསུམ་ལས་འདའ་བ་མེད། །ཅེས་པས་
ཡིད་དཔྱོད་ཚད་མ་ཡིན་པ་བཀག་པར་སྣང་ངོ་། འདིར་བསྟན་པའི་སེལ་བྱེད་ཡིད་ཆེས་
དེ་ལ་རང་ཚིག་རྣམ་དག །ལུང་ཚིག་རྣམ་དག།ཡིད་ཆེས་རྗེས་དཔག་དང་གསུམ་ཡོད་
པར་ཀུན་ལས་བཏུས་རྩ་འགྲེལ་གྱིས་བསྟན་པ་འདྲ་སྟེ། གཞལ་བྱའི་དོན་སྒྲུབ་པར་བྱེད་པའི་
302~

ཚད་མ་དག་མེད་དོ་ཞེས་དམ་བཅའ་བ་ཙམ་གྱིས་དེར་སྣང་བ་ཡིན་ནོ། ཞེས་ཡིད་ཆེས་ཀྱི་
གནོད་བྱ་དངོས་སུ་བསྟན་ནས་གནོད་བྱེད་ཤུགས་ལ་བསྟན་པའི་ཚེ། རང་ཚིག་དངོས་
ཤུགས་འགལ་བའི་དམ་བཅའ་ལྟ་བུ་ཡིད་ཆེས་ཀྱི་གནོད་བྱ། རང་ཚིག་རྣམ་དག་གནོད་
བྱེད་དུ་འགྱུར་བའི་ཕྱིར། དེས་ན་རང་སྨྲ་བ་པོ་ལ་ལྟོས་ཏེ་ངག་རྣམ་དག་ཏུ་དམིགས་པ།
རང་ཚིག་རྣམ་དག་གི་མཚན་ཉིད། རང་གི་གདུལ་བྱ་ལ་ལྟོས་ཏེ་ངག་རྣམ་དག་ཏུ་དམིགས་
པ། ལུང་ཚིག་རྣམ་དག་གི་མཚན་ཉིད་ཡིན། བཀའ་བརྒྱད་སྟོང་པ་ལྟ་བུ་སྟོན་པ་སངས་
རྒྱས་ལ་ལྟོས་ཏེ་རང་ཚིག་རྣམ་དག་དང་། གདུལ་བྱ་ལ་ལྟོས་ཏེ་ལུང་ཚིག་རྣམ་དག་ཡིན་
ཞིང་། ཤིན་ཏུ་ལྐོག་གྱུར་སྟོན་པའི་ལུང་རྣམས་ལུང་ཚིག་རྣམ་དག་དང༌། དེ་ལས་
གཞན་པ་སྟོན་པའི་ལུང་རྣམས་རང་ཚིག་རྣམ་དག་ཏུ་གསུངས་པ་ནི་མཚན་གཞིར་བཟུང་
བ་ཙམ་ལ་དགོངས་སོ། ངག་དོན་དྲིལ་ན། རང་ཚིག་རྣམ་དག་དང་ལུང་ཚིག་རྣམ་དག་
གཉིས་ཡིད་ཆེས་ཞེས་གཅིག་ཏུ་སྡུད་པའི་རྒྱུ་མཚན་ཡོད་དེ།" དེ་དག་སྨྲ་བ་པོ་ཡིད་ཆེས་
པའི་གནས་སུ་མཚུངས་པས་དེ་ལྟར་བསྡུས་པའི་ཕྱིར། དེ་དག་སྨྲ་བ་པོའི་གང་ཟག་
ཆོས་ཅན། ཡིད་ཆེས་པའི་གནས་ཡིན་ཏེ། ཚིག་གཉིས་པོ་དེའི་བསྟན་དོན་ཚད་མས་
གྲུབ་པའི་སྒོ་ནས་དེ་དག་སྟོན་པའི་རྒོལ་བ་རྟོག་ལྡན་ཡིན་པའི་ཕྱིར། གཞལ་བྱའི་དོན་
ཅན་གྱི་ཚད་མ་དག་མེད་དོ་ཞེས་པའི་ངག་དེ་རང་ཚིག་འགལ་བའི་དམ་བཅའི་རྣམ་པ་
བསལ་བའི་དཔེ་ཡིན་ལ། ལུང་ཚིག་འགལ་བའི་དམ་བཅའི་ཕྱོགས་ཙམ་མཚོན་པའི་
དཔེ་ཡིན་ནོ་ཞེས་སྟོན་པ་ལ། རང་ཚིག་འགལ་ལ་གསལ་བའི་དཔེ། རྐང་པ་གཉིས་
གསུངས། རང་གི་ཞེན་དོན་གྱི་ལོག་ཕྱོགས་འགྲུབ་པ་དཔྱད་གསུམ་གྱིས་དག་པའི་
ལུང་ལ་མི་ལྟོས་ཤིང་། འགལ་བ་དམ་བཅས་པའི་ངག་ལྟར་སྣང་། རང་ཚིག་འགལ་བའི་
དམ་བཅའི་མཚན་ཉིད།དབྱེ་ན་རང་ཚིག་སྔ་ཕྱི་འགལ་བའི་དམ་བཅའ་དང་།རང་ཚིག་
དངོས་ཤུགས་འགལ་བའི་དམ་བཅའ་གཉིས། དང་པོ་ནི། བུད་མེད་འདི་ནི་ཁོ་བོའི་མ་
303-

ཡང་ཡིན་ལ་མོ་གཤམ་ཡང་ཡིན་ནོ་ཞེས་པའི་ངག་ལྟ་བུའོ། གཉིས་པ་ནི་གཞལ་བྱའི་
དོན་ཅན་གྱི་ཚད་མ་མེད་དོ་ཞེས་པའི་ངག་ལྟ་བུའོ། རང་གི་ཞེན་དོན་གྱི་ལོག་ཕྱོགས་འགྲུབ་
པ་དཔྱད་གསུམ་གྱིས་དག་པའི་ལུང་ལ་ལྟོས་པ་གང་ཞིག །འགལ་བ་དམ་བཅས་པའི་
ངག་ལྟར་སྣང་། ལུང་ཚིག་འགལ་བའི་དམ་བཅའི་མཚན་ཉིད། མཚན་གཞི་ནི། སྦྱིན་
སོགས་དཀར་ཆོས་ཀྱང་ཡིན་ལ་སྤྱད་པ་ལས་བདེ་བ་མི་འབྱུང་ཞེས་པའི་ངག་ལྟ་བུ་སྟེ། སྦྱིན་
སོགས་སྤྱད་པ་ལས་བདེ་བ་འབྱུང་བར་ཡང་འཕངས།མི་འབྱུང་བར་ཡང་དངོས་སུ་དམ་
བཅས་པའི་ཕྱིར། .འདི་དངོས་ཤུགས་འགལ་བ་དང་། སྔ་ཕྱི་འགལ་བ་ཡིན་ཀྱང་རང་
ཚིག་འགལ་བའི་དམ་བཅའ་ཡིན་པ་བཅད་པའི་ཕྱིར། རང་གི་ཞེན་དོན་གྱི་ལོག་ཕྱོགས་
འགྲུབ་པ་ལུང་ལ་མི་ལྟོས་ཞེས་སྨོས་སོ། ་ངག་དོན་དྲིལ་ན། གཞལ་བྱའི་དོན་ཅན་གྱི་
ཚད་མ་དག་མེད་དོ་ཞེས་པའི་ངག་ཆོས་ཅན། རང་ཚིག་འགལ་བའི་དམ་བཅའི་རྣམ་པ་
བསལ་བའི་དཔེ་ཡིན་ཏེ། དེའི་བྱེ་བྲག་ཡིན་པ་གང་ཞིག དེའི་དཔེར་བཀོད་པའི་ཕྱིར།
དེ་ཆོས་ཅན། ལུང་ཚིག་འགལ་བའི་དམ་བཅའི་རྣམ་པ་བསལ་བའི་དཔེ་དངོས་མིན་ཏེ།
དེའི་ཕྱོགས་ཙམ་མཚོན་པའི་དཔེ་ཡིན་པའི་ཕྱིར། དེ་དེའི་དཔེར་བསྟན་པ་ལ་དགོས་པ་
ཡོད་དེ།ལུང་ཚིག་འགལ་བའི་དམ་བཅའི་དེ་ཡང་ཚིག་དངོས་ཤུགས་འགལ་བའི་དམ་
བཅར་རྟོགས་པའི་དགོས་པ་ཡོད་པའི་ཕྱིར། དེས་ན་གཞལ་བྱའི་དོན་ཅན་གྱི་ཚད་མ་
དག་མེད་དོ་ཞེས་པའི་ངག་འདི་ལུང་ཚིག་འགལ་བའི་དམ་བཅའི་དཔེར་བརྗོད་དུ་བསྟན་
ཀྱང་། དེའི་དཔེ་མིན་ཞིང་། ཡིད་ཆེས་ཀྱི་བསལ་བའི་དཔེར་བསྟན་ཀྱང་ཡིད་ཆེས་ཀྱི་
བསལ་བ་མིན་ལ།རང་ཚིག་རྣམ་དག་དང་ལུང་ཚིག་རྣམ་དག་གཉིས་པོ་འདི་སེལ་བྱེད་
ཡིད་ཆེས་སུ་བསྟན་ཀྱང་སེལ་བྱེད་ཡིད་ཆེས་དངོས་མིན་པ་ཊི ཀ་ཆེན་གཉིས་དང་རིགས་
རྒྱན་གྱི་དགོངས་པར་ནི་སེམས་ལ། དེ་རྣམས་ལ་གཟིགས་རྟོག་རེ་ཙམ་མཛད་ན་འོ་
བརྒྱལ་ལགས་སམ། ཁོ་ན་རེ། ་ཁས་བླངས་རྗེས་དཔག་ལས་ཕྱི་རོལ་ཏུ་གྱུར་པ་ཡིན་
304

པར་ཐལ། དེ་རྗེས་དཔག་ལས་ལོགས་སུ་བཤད་པའི་ཕྱིར་ཞེ་ན། དེ་འགོག་པ་ལ། དེས་
ན་གནོད་ཕྱིར་རྗེས་དཔག་ལས། ཞེས་སོགས་གསུངས། ཁས་བླངས་རྗེས་དཔག་ཆོས་
ཅན། རྗེས་དཔག་ལས་ཕྱི་རོལ་ཏུ་གྱུར་པ་མིན་ཏེ། རྟགས་ཡང་དག་ལ་བརྟེན་ནས་དམ་
བཅའ་ལྟར་སྣང་གི་ཞེན་དོན་ལ་གནོད་བྱེད་ཀྱི་ཞེན་རིག་ཚད་མ་ཡིན་པའི་ཕྱིར།
ན་རེ། འོ་ན་ཁས་བླངས་རྗེས་དཔག་ལས་ལོགས་སུ་བཤད་པ་དགོས་མེད་ཡིན་པར་
ཐལ། དེ་རྗེས་དཔག་ཡིན་པའི་ཕྱིར་ཞེ་ན། དེ་རྗེས་དཔག་ལས་ཐ་དད་དུ་བཤད་པ་ཆོས་
ཅན། དགོས་པ་ཡོད་དེ། དེའི་གཞལ་བྱའི་གཙོ་བོ་དང་དངོས་སྟོབས་རྗེས་དཔག་གི་
གཞལ་བྱའི་གཙོ་བོ་གཉིས་མི་འདྲ་བར་རྟོགས་པའི་དགོས་པ་ཡོད་པའི་ཕྱིར། གྲགས་
པས་མ་བསལ་བའི་ཚུལ་འཆད་པ་ལ། ཚད་མ་མདོར། གྲགས་པ་ཞེས་པ་དང་། དེའི་
རང་འགྲེལ་ལས། གང་ལ་མཐུན་མོང་མིན་པའི་ཕྱིར། རྗེས་སུ་དཔག་པ་ནི་མེད་ལ། སྒྲ་
ལས་བྱུང་བའི་གྲགས་པ་དང་འགལ་བའི་དོན་གྱིས་ན་བསལ་བ་དེ་ཡང་ཕྱོགས་མིན་ཏེ།
དཔེར་ན་རི་བོང་ཅན་ནི་ཟླ་བ་མིན་ཏེ། ཡོད་པའི་ཕྱིར། ཞེས་གསུངས། རྩ་འགྲེལ་དེ་དག་
གི་དོན་བཤད་པའི་སྒོ་ནས་གྲགས་པས་མ་བསལ་བའི་ཚུལ་འཆད་པ་ལ། སྐྱེས་བུ་འདོད་
དང་རྗེས་འབྲེལ་བ། ཞེས་པ་ནས། མངོན་སུམ་རྗེས་དཔག་གནོད་ལ་མིན། ཞེས་པའི་བར་
གསུངས། འདོད་རྒྱལ་བའི་ཟླ་བ་ཞེས་པའི་སྒྲ་ཆོས་ཅན།དོན་ཐམས་ཅད་ལ་འཇུག་ཏུ་
རུང་བ་ལ་ཚད་མས་མི་གནོད་དེ། དོན་ཐམས་ཅད་ཁྱོད་ཀྱི་བརྗོད་བྱར་རུང་བ་ལ་ཚད་
མས་མི་གནོད་པའི་ཕྱིར་ཏེ། སྐྱེས་བུའི་འདོད་པ་ཙམ་དང་རྗེས་སུ་འབྲེལ་བའི་ངག་ཡིན་
པའི་ཕྱིར། ཁོ་ན་རེ། རྟོག་ཡུལ་ན་ཡོད་པ་དེ་རི་བོང་ཅན་ལ་ཟླ་བ་ཞེས་པའི་སྒྲ་གྲགས་
པའི་དབང་གིས་འཇུག་མི་རུང་དུ་སྒྲུབ་པའི་ཐུན་མོང་མིན་པའི་རྟགས་སུ་བཤད་པ་མི་
འཐད་པར་ཐལ། དེ་སྒྲུབ་ཀྱི་འགལ་རྟགས་ཡིན་པའི་ཕྱིར་ཞེ་ན། མ་ཁྱབ་ཅེས་སྟོན་པ་ལ།
རི་བོང་ཅན་ལྟར་མི་འདོད་པ། རྐང་པ་བཞི་གསུངས། རྟོག་ཡུལ་ན་ཡོད་པ་ཆོས་ཅན། རི་
~305 ~

བོང་ཅན་ལ་ཟླ་བ་ཞེས་པའི་སྒྲ་གྲགས་དབང་གིས་འཇུག་མི་རུང་དུ་བསྒྲུབ་པའི་ཐུན་མོང་
མིན་པའི་རྟགས་སུ་སྟོན་པའི་རྒྱུ་མཚན་ཡོད་དེ། དེའི་མཐུན་ཕྱོགས་ལ་མེད་ཅིང་།བརྡ་
སྤྲོད་པའི་ངོར་དེའི་མི་མཐུན་ཕྱོགས་ལ་ཡང་མེད་པས་དེ་ལྟར་བཤད་པའི་ཕྱིར།དེ་ཆོས་
ཅན། བརྡ་སྤྲོད་པའི་ངོར་དེ་སྒྲབ་ཀྱི་མི་མཐུན་ཕྱོགས་ལ་མེད་དེ། བརྡ་སྤྲོད་པས་རི་བོང་
ཅན་ལ་ཟླ་བ་ཞེས་པའི་སྒྲ་གྲགས་དབང་གིས་འཇུག་པར་མི་འདོད་པའི་ཕྱིར། ཁྱབ་སྟེ།
རི་བོང་ཅན་ལ་ཟླ་བ་ཞེས་པའི་སྒྲ་འཇུག་པར་ཆེར་གྲགས་པའི་ཕྱིར། ཞེས་དང་། ཡང་ཁོ་
ན་རེ་རྟོག་ཡུལ་ན་ཡོད་པ་ཆོས་ཅན།རི་བོང་ཅན་ལ་དངོས་དབང་གིས་ཟླ་སྒྲས་བརྗོད་
རུང་སྒྲུབ་པའི་ཐུན་མོང་མིན་པའི་རྟགས་སུ་བཤད་པ་མི་འཐད་པར་ཐལ། དེ་སྒྲུབ་ཀྱི་
འགལ་རྟགས་ཡིན་པའི་ཕྱིར་ཞེ་ན། དེ་ལ་མ་ཁྱབ་ཅེས་སྟོན་པ་ལ་འདི་གསུངས། དེ་ཆོས་
ཅན། “ དེ་སྒྲུབ་ཀྱི་ཐུན་མོང་མིན་པའི་རྟགས་སུ་སྟོན་པའི་རྒྱུ་མཚན་ཡོད་དེ། “དེ་སྒྲུབ་ཀྱི་
མཐུན་ཕྱོགས་ལ་གཏན་ནས་མེད་པའི་རྒྱུ་མཚན་གྱིས་དེ་ལྟར་བཤད་པའི་ཕྱིར། དེ་སྒྲུབ་
ཀྱི་མཐུན་ཕྱོགས་ལ་མེད་དེ། རི་བོང་ཅན་ལ་ཟླ་སྒྲ་དངོས་དབང་གིས་མི་འཇུག་པའི་
ཕྱིར། རང་རྟེན་ལའོ་ཞེས་སྨོས་པའི་དགོས་པ་འཆད་པ་ནི། ཀུན་ཏུ་རྒོལ་བ་བདག་ཉིད་
ཀྱི། རྐང་པ་བཞི་གསུངས། ཀུན་བཏུས་སུ། རང་རྟེན་ལའོ་ཞེས་སྨོས་པ་ཆོས་ཅན།
དགོས་པ་ཡོད་དེ། སྒྲ་ལ་གནོད་ན་སྒྲ་མི་རྟག་པ་ལ་གནོད་ཀྱང་། རྟག་པ་ནམ་མཁའི་ཡོན་
ཏན་ལྟ་བུ་དང་། འབྲེལ་མེད་གཞན་གྱི་ཆོས་ཅན་ལ་གནོད་པས་སྒྲ་མི་རྟག་པ་ལ་གནོད་
པར་མི་འགྱུར་རོ་ཞེས་རྟོགས་པའི་དགོས་པ་ཡོད་པའི་ཕྱིར། དེ་སྒྲུབ་ཀྱི་ཆོས་ཅན་རྣམ་
དག་གང་ཞིག །དེ་སྒྲུབ་ཀྱི་ཕྱོགས་སུ་གདགས་རུང་། དེ་སྒྲུབ་ཀྱི་ཤེས་འདོད་ཆོས་ཅན་
སྐྱོན་མེད་ཀྱི་མཚན་ཉིད། སྤྱིར་ནི་ཆོས་ཅན་ལ་མཐུན་དཔེའི་ཆོས་ཅན། མི་མཐུན་དཔེའི་
ཆོས་ཅན། བསྒྲུབ་པར་བྱ་བའི་ཆོས་ཅན།རྩོད་གཞི་ཆོས་ཅན། ཤེས་འདོད་ཆོས་ཅན།
འབྲེལ་མེད་ཀྱི་ཆོས་ཅན། ཆོས་ཅན་འབའ་ཞིག་པ་ལ་སོགས་པ་དུ་མ་བཤད་ཀྱང་།རྟེན་
306

ཤེས་འདོད་ཆོས་ཅན་ཉིད་བསྒྲུབ་བྱ་སྒྲུབ་པ་ལ་གལ་ཤིན་ཏུ་ཆེ་བས་རང་རྟེན་ལའོ། -ཞེས་
སྨྲོས་སོ། གྲངས་ཅན་ན་རེ། ཅིག་ཅར་སྒྲ་སོགས་ཀྱི་རྒྱུ་མི་བྱེད་པ་ཆོས་ཅན། བདེ་
སོགས་རྟག་རྫས་མིན་པར་སྒྲུབ་པའི་ཆོས་ཅན་འགོག་པའི་འགལ་རྟགས་ཡིན་པར་ཐལ།
དེ་སྒྲུབ་ཀྱི་རྟེན་ཤེས་འདོད་ཆོས་ཅན་ཚད་མས་བསལ་བའི་ཕྱིར་ཏེ། བདེ་སོགས་ཚད་
མས་བསལ་བའི་ཕྱིར་ཏེ།བདེ་སོགས་རྟག་རྫས་ཡིན་པ་ཚད་མས་བསལ་བའི་ཕྱིར་ཞེ་
ན། དེ་འགོག་པ་ལ། གལ་ཏེ་འདི་ལ་གཏན་ཚིགས་ནི། རྐང་པ་ཕྱེད་དང་བཞི་གསུངས།
བདེ་སོགས་ཆོས་ཅན། རྟག་རྫས་མིན་ཏེ།ཅིག་ཅར་སྒྲ་སོགས་ཀྱི་རྒྱུ་མི་བྱེད་པའི་ཕྱིར།:
ཞེས་པའི་སྦྱོར་ངག་ཆོས་ཅན། ཅིག་ཅར་སྒྲ་སོགས་ཀྱི་རྒྱུ་མི་བྱེད་པ་དེ་བདེ་སོགས་
རྟག་རྫས་མིན་པར་སྒྲུབ་པའི་ཆོས་ཅན་འགོག་པའི་འགལ་རྟགས་མིན་པར་ཐལ། དེ་ལྟར་
ཡིན་ན་ཁྱོད་ཀྱིས་དོན་བྱེད་ནུས་སྟོང་བདེ་སོགས་མི་རྟག་པ་སྒྲུབ་པའི་རྟགས་སུ་འཕངས་
དགོས་པ་གང་ཞིག།ཁྱོད་ཀྱིས་དེ་ལྟར་མ་འཕངས་པར་རིམ་བཞིན་དུ་དོན་བྱེད་པ་དེ་ཉིད་དེ་
སྒྲུབ་ཀྱི་རྟགས་སུ་འཕངས་ཏེ་དེ་ཉིད་བདེ་བ་དང་མི་འགལ་བའི་ཕྱིར། ཁོ་ན་རེ། ཅིག་ཅར་
སྒྲ་སོགས་ཀྱི་རྒྱུ་མི་བྱེད་པ་དེ་བདེ་བ་སོགས་མི་རྟག་པར་སྒྲུབ་པའི་རྟགས་ཡང་དག་ཡིན་
པར་ཐལ། སྦྱོར་ངག་དེས་དེ་སྒྲུབ་ཀྱི་རྟགས་ཡང་དག་འཕངས་པའི་ཕྱིར་ཞེ་ན། དེ་
འགོག་པ་ལ། མི་མཐུན་ཕྱོགས། རྐང་པ་ཕྱེད་དང་གསུམ་ལ། ཅིག་ཅར་སྒྲ་སོགས་ཀྱི་
རྒྱུ་མི་བྱེད་པ་ཆོས་ཅན། བདེ་སོགས་མི་རྟག་པར་སྒྲུབ་པའི་རྟགས་ཡང་དག་མིན་ཏེ།དེ་
སྒྲུབ་ཀྱི་མ་ངེས་པའི་གཏན་ཚིགས་ཡིན་པའི་ཕྱིར། སྔར་བཤད་པ་རྣམས་ཀྱི་གྲུབ་དོན་
འཆད་པ་ལ། འདི་གྲུབ་ཡན་ལག་གྱུར་པ་ཡི། རྐང་པ་བཞི་གསུངས་ཏེ། མདོའི་རང་
འགྲེལ་དུ།འདི་ཆོས་ཀྱི་ངོ་བོ་དང་འགལ་བ་སེལ་བའི་སྒོ་ཙམ་ཞིག་བསྟན་པ་ཡིན་གྱི།
ཕྱོགས་འདིས་ནི་ཆོས་དང་ཆོས་ཅན་གྱི་ཁྱད་པར་དང་རང་གི་ངོ་བོ་སེལ་བར་རིག་པར་
བྱ་སྟེ།ཞེས་གསུངས་པའི་ཕྱིར།ཁོ་ན་རེ།དམ་བཅའ་ལྟར་སྣང་ཕྱི་མ་གསུམ་གྱི་ཞེན་
~307~

དོན་འགོག་ཚུལ་མི་རྟོགས་པའི་སྐྱོན་ཡོད་པར་ཐལ། ཀུན་ལས་བཏུས་སུ་མ་བསལ་བ་
འཆད་པའི་སྐབས་དེར་དེ་རྣམས་ཀྱི་ཞེན་དོན་ལ་གནོད་ཚུལ་རྒྱས་པ་དངོས་སུ་མ་བཤད་
པའི་ཕྱིར་ཞེ་ན་མ་ཁྱབ་སྟེ། མདོར་ཆོས་ཀྱི་ངོ་བོ་ལ་གནོད་པའི་དམ་བཅའ་ལྟར་སྣང་
གི་ཞེན་དོན་ལ་གནོད་ཚུལ་དངོས་སུ་བཤད་པ་ལ་བརྟེན་ནས་དེ་རྣམས་ཀྱི་ཞེན་དོན་ལ་
གནོད་ཚུལ་དོན་གྱིས་རྟོགས་པར་འགྱུར་བའི་ཕྱིར།དཔེར་ན་བུམ་པ་རྟག་པ་ཡོད་པར་
དམ་བཅས་པའི་ཚེ་དམ་བཅའ་དེའི་ཆོས་ཅན་གྱི་ངོ་བོ་ལ་གནོད་པ་དང་། བུམ་པ་སྒྲ་
རྟག་པ་ཡོད་པར་དམ་བཅས་པའི་ཚེ་དམ་བཅའ་དེའི་ཆོས་ཅན་གྱི་ཁྱད་པར་ལ་གནོད་པ་
དང་། དུང་སྒྲ་ལྟ་བུ་བུམ་པ་སྒྲ་རྟག་པར་དམ་བཅས་པའི་ཚེ་དམ་བཅའ་དེའི་ཆོས་ཀྱི་ཁྱད་
པར་ལ་གནོད་པའི་དམ་བཅར་སྔར་བཤད་ཀྱི་རིགས་པས་རྟོགས་ནུས།”ཞེས་པའོ། དེ་
ལ་དོན་ནི་བསྟན་པ་ཡི། ཞེས་སོགས་ནས། དཔེར་བརྗོད་གཞན་ཡང་རྟོགས་པར་བྱ།
ཞེས་པའི་བར་གྱི་གཞུང་འདི་རྣམས་ཀྱི་སྐབས་སུ་སྤྱི་དོན་དང་།གཞུང་དོན་གཉིས། དང་
པོ་ལ་བཤད་བྱའི་ལུང་འགོད་པ་དང་། ལུང་གི་དོན་བཤད་པ་གཉིས་དང་པོ་ནི། ཀུན་
བཏུས་ཀྱི་རང་འགྲེལ་ལས།: ་དཔེར་ན་ཡན་ལག་རྣམས་ནི་ཡན་ལག་ཅན་ལས་གཞན་
མིན་ཏེ། སྲང་དམའ་བའི་ཁྱད་པར་འཛིན་པ་མེད་པའི་ཕྱིར། ཡན་ལག་ཅན་ནི་ཡན་ལག་
རྣམས་ལས་གཞན་མིན་ཏེ ”མངོན་སུམ་མིན་པ་ཉིད་དུ་ཐལ་བའི་ཕྱིར།རྫས་ནི་ཡོད་པ་
མིན་ཏེ། ཡོན་ཏན་དང་རྫས་དག་རྫས་དང་རྫས་མིན་པ་ཉིད་དུ་ཐལ་བའི་ཕྱིར། དེ་བཞིན་
དུ་ངག་ཐམས་ཅད་རྫུན་པའི་དོན་ཅན་ཡིན་ནོ་ཞེས་བྱ་བ་འདིས་ནི་ངག་དང་ངག་གི་བདག་
ཉིད་རྫུན་པའི་དོན་ཅན་ཉིད་དུ་ཡོད་པ་གང་ཡིན་པ་དེ་ཉིད་རྫུན་པ་ཉིད་ཡིན་ན། གལ་ཏེ་
ངག་དང་རྫུན་པ་དག་ཐམས་ཅད་དུ་སེལ་བར་བྱེད་པ་དེ་ལྟར་ན་གཉིས་ཀའི་རང་གི་ངོ་བོ་
སེལ་བར་བྱེད་པ་ཡིན་ནོ། ཅི་སྟེ་ངག་གི་བདག་ཉིད་རྫུན་པ་ཉིད་ཀྱིས་སེལ་བར་བྱེད་པ་
དེ་ལྟར་ན་གཉིས་ཀའི་ཁྱད་པར་སེལ་བར་བྱེད་པ་ཡིན་ནོ།ཞེས་གསུངས་སོ།གཉིས་པ་
308~

ལ། བྱེ་བྲག་པའི་དམ་བཅའ་ཕྱི་མ་གསུམ་གྱི་ཞེན་དོན་ལ་གནོད་ཚུལ་བསྟན་པ་དང་། སྤྱོད་
པ་པའི་དམ་བཅའ་ལྟར་སྣང་གི་ཞེན་དོན་ལ་གནོད་ཚུལ་བསྟན་པ་གཉིས། དང་པོ་ལ་བྱེ་
བྲག་པའི་དམ་བཅའི་ཆོས་ཀྱི་ཁྱད་པར་ལ་གནོད་པ་བསྟན་པ། ཆོས་ཅན་གྱི་ཁྱད་པར་
ལ་གནོད་པ་བསྟན་པ། ཆོས་ཅན་རང་གི་ངོ་བོ་ལ་གནོད་ཚུལ་བསྟན་པ་དང་གསུམ།
དང་པོ་ནི། དཔེར་ན་ཡན་ལག་རྣམས་ནི་ཞེས་སོགས་ཀྱི་འཆད། གཉིས་པ་ནི། ཡན་
ལག་ཅན་ནི་ཞེས་སོགས་ཀྱིས་འཆད། གསུམ་པ་ནི། རྫས་ནི་ཡོད་པ་མིན་ཏེ་ཞེས་
སོགས་ཀྱིས་འཆད་དོ། དོན་ནི། བྱེ་བྲག་པ་ཆོས་ཅན། བུམ་པའི་ཡན་ལག་རྣམས་ཆོས་
གསུམ་ལྡན་གྱི་ཁྱད་པར་དུ་བྱས་པའི་ཡན་ལག་ཅན་གྱི་བུམ་པ་ལས་རྫས་གཞན་དུ་དམ་
བཅའ་བར་མི་རིགས་ཏེ། དམ་བཅའ་དེའི་ཆོས་ཀྱི་ཁྱད་པར་ལ་དངོས་སྟོབས་རྗེས་དཔག་
གིས་གནོད་པའི་ཕྱིར། ཇི་ལྟར་གནོད་ན། བུམ་པའི་ཡན་ལག་རྣམས་ཆོས་ཅན།རང་གི་
ལྕིད་ལས་ཆོས་གསུམ་ལྡན་གྱི་ཁྱད་པར་དུ་བྱས་པའི་ཡན་ལག་ཅན་གྱི་བུམ་པའི་ལྕིད་
ཆེ་བ་མིན་ཏེ། རང་གི་ལྕིད་གཏན་ལ་འབེབས་པའི་སྲང་དེ་ལས་དེའི་ལྕིད་གཏན་ལ་འབེབས་
པའི་སྲང་དམའ་བའི་ཁྱད་པར་འཛིན་པ་མེད་པའི་ཕྱིར། ཞེས་པའི་རྟགས་ལ་བརྟེན་པའི་
དངོས་སྟོབས་རྗེས་དཔག་གིས་གནོད་པའི་ཕྱིར། བྱེ་བྲག་པ་ཆོས་ཅན། ཆ་མེད་ཀྱི་ཁྱད་
པར་དུ་བྱས་པའི་ཡན་ལག་ཅན་གྱི་བུམ་པ་རང་གི་ཡན་ལག་རྣམས་ལས་རྫས་གཞན་ཡིན་
ཞེས་དམ་བཅའ་བ་རིགས་པ་མིན་ཏེ། དམ་བཅའ་འདི་ནི་ཆོས་ཅན་གྱི་ཁྱད་པར་ལ་མངོན་
སུམ་གྱིས་གནོད་པའི་དམ་བཅའ་ཡིན་པའི་ཕྱིར། ཇི་ལྟར་གནོད་ན་ཡན་ལག་ཅན་གྱི་
བུམ་པ་ཆ་བཅས་མིན་པར་གྲུབ་པ་ལ་མངོན་སུམ་གྱིས་གནོད་དེ། དེ་ཆ་བཅས་སུ་མངོན་
སུམ་གྱིས་གྲུབ་པའི་ཕྱིར། བྱེ་བྲག་པ་ཆོས་ཅན། ཚིག་དོན་དྲུག་གི་ནང་ཚན་དུ་གྱུར་པའི་
ཡན་ལག་ཅན་གྱི་རྫས་ཡོད་པར་དམ་བཅའ་བར་མི་རིགས་ཏེ། དམ་བཅའ་འདི་ནི་ཆོས་
ཅན་གྱི་ངོ་བོ་ལ་ཁས་བླང་ནང་འགལ་གྱི་གནོད་པ་འབབ་པའི་དམ་བཅའ་ཡིན་པའི་ཕྱིར།
~309~

འདིའི་ཆོས་ཅན་གྱི་ངོ་བོ་ལ་ཡོན་ཏན་རྫས་སུ་ཐལ་བ་དང༌། རྫས་རྫས་མ་ཡིན་པར་ཐལ་
བའི་གནོད་པ་འབབ་པའི་ཕྱིར། ཇི་ལྟར་འབབ་ན། མཛེས་པ་ལ་སོགས་པའོ་སྙམ་པའི་
སྒྲ་བློ་འཇུག་པ་ལ་སོགས་པའི་རྟགས་ཀྱིས་ཡོན་ཏན་དོན་གཞན་གྱི་རྟེན་བྱེད་པར་དཔོག
ཡོན་ཏན་དོན་གཞན་གྱི་རྟེན་བྱེད་པའི་སྒོ་ནས་ཡན་ལག་ཅན་གྱི་རྫས་སུ་དཔོག ཡོན་
ཏན་དང་རྫས་འགལ་ཞིང་། ཡོན་ཏན་ལ་ཡོན་ཏན་གཉིས་པ་མི་བརྟེན་ཏེ།རྫས་ལ་རྫས་
གཉིས་པ་མི་བརྟེན་པའི་ཕྱིར་ཞེས་ཟེར། ཡོན་ཏན་ཆོས་ཅན། ཡོན་ཏན་དོན་གཞན་གྱི་
རྟེན་བྱེད་པར་ཐལ། ཡོན་ཏན་འདི་ནི་མཛེས་པའོ་སྙམ་པ་ལ་སོགས་པའི་སྒྲ་བློ་འཇུག་
པའི་ཕྱིར། ཁྱབ་པ་ཁས། འདོད་ན། ཡན་ལག་ཅན་གྱི་རྫས་ཡིན་པར་ཐལ། འདོད་པའི་
ཕྱིར། རྟགས་ཁྱབ་ཁས་སོ། འདོད་ན། ཡན་ལག་ཅན་གྱི་རྫས་ལ་མི་བརྟེན་པར་ཐལ།
འདོད་པའི་ཕྱིར། འཁོར་གསུམ། འོན་ཀྱང་འདོད་ན། ཡོན་ཏན་ཆོས་ཅན། ཡན་ལག་
ཅན་གྱི་རྫས་དེ་ཁྱོད་དོན་གཞན་གྱི་རྟེན་མི་བྱེད་པར་ཐལ། ཁྱོད་དེ་ལ་མི་རྟེན་པའི་ཕྱིར།
འཁོར་གསུམ།འོན་ཀྱང་འདོད་ན། ཡན་ལག་ཅན་གྱི་རྫས་ཆོས་ཅན། ཡན་ལག་ཅན་གྱི་
རྫས་མ་ཡིན་པར་ཐལ། ཡོན་ཏན་དོན་གཞན་གྱི་རྟེན་མི་བྱེད་པའི་ཕྱིར། འཁོར་གསུམ།
བྱེད་པར་ཐལ། ཡན་ལག་ཅན་གྱི་རྫས་ཡིན་པའི་ཕྱིར། ་འཁོར་གསུམ། ཡོན་ཏན་ཡང་
ཆོས་ཅན། ཡན་ལག་ཅན་གྱི་རྫས་ལ་བརྟེན་པར་ཐལ། ཡོན་ཏན་ཡིན་པའི་ཕྱིར། འཁོར་
གསུམ། དེ་ཆོས་ཅན། ཡོན་ཏན་མིན་པར་ཐལ།ཡན་ལག་ཅན་གྱི་རྫས་ལ་མི་བརྟེན་པའི་
ཕྱིར།འཁོར་གསུམ། གཉིས་པ་དཔྱོད་པ་པའི་དམ་བཅའ་ལྟར་སྣང་གི་ཞེན་དོན་ལ་གནོད་
ཚུལ་བསྟན་པ་ནི། མུ་སྟེགས་དཔྱོད་པ་པ་ན་རེ། སྐྱེས་བུའི་ངག་ཐམས་ཅད་རྫུན་ཚིག་
ཡིན་ལ། སྐྱེས་བུས་མ་བྱས་པའི་རིག་བྱེད་བཞི་བདེན་པའི་དོན་ཅན་ཡིན་ནོ།ཞེས་ཟེར།
དེ་འགོག་པར་བྱེད་པ་ལ། དེ་བཞིན་དུ་ངག་ཐམས་ཅད་རྫུན་པའི་དོན་ཅན་ཡིན་ནོ་ཞེས་
བྱ་བ་འདིས་ནི། ཞེས་སོགས་གསུངས། དོན་ནི། ཇི་ལྟར་འགོག་པའི་ཚུལ་ནི། སྐྱེས
~310~

བུའི་ཚིག་གང་ལས་ཀྱང་དོན་གོ་བའི་ནུས་པ་མེད་པར་ཐལ། སྐྱེས་བུའི་ཚིག་ཡིན་ན་
རྫུན་ཚིག་ཡིན་དགོས་པའི་ཕྱིར། རྟགས་ཁས། འདོད་ན། སྐྱེས་བུའི་ཚིག་ཐམས་ཅད་
རྫུན་ཚིག་ཡིན་ནོ་ཞེས་པའི་དཔྱོད་པ་པའི་ངག་དེ་ལ་ཡང་དོན་རྣལ་མ་གོ་བའི་ནུས་པ་
མེད་པར་ཐལ། འདོད་པའི་ཕྱིར། འདོད་ན་འཁོར་གསུམ། གཞན་ཡང་། བདེན་ཚིག་
མེད་པར་ཐལ། ཚིག་གང་ལས་ཀྱང་དོན་རྣལ་མ་གོ་བའི་ནུས་པ་མེད་པའི་ཕྱིར། རྟགས་
ཁས། འདོད་ན། རྫུན་ཚིག་མེད་པར་ཐལ། འདོད་པའི་ཕྱིར། འདོད་ན།སྐྱེས་བུའི་ཚིག་
ཐམས་ཅད་མེད་པར་ཐལ། བདེན་ཚིག་དང་རྫུན་ཚིག་མེད་པའི་ཕྱིར། འདོད་ན། དམ་
བཅའ་དེའི་ཆོས་ཅན་གྱི་ངོ་བོ་དང་ཁྱད་པར་མེད་པར་ཐལ། འདོད་པའི་ཕྱིར། འཁོར་
གསུམ།: རྫུན་པའི་དོན་ཅན་མེད་པར་ཐལ།ཚིག་ལས་བརྗོད་བྱའི་དོན་བདེན་པ་སྟོན་
པའི་ནུས་པ་མེད་དོ་ཞེས་པའི་ངག་དེ་ཉིད་རྫུན་པའི་དོན་ཅན་ཡིན་པ་གང་ཞིག །དེ་རྫུན་
པའི་དོན་ཅན་ཡིན་ན་ཚིག་དེ་ལ་དོན་བདེན་པ་སྟོན་པའི་ནུས་པ་ཡོད་པ་འགོག་རིགས་
པའི་ཕྱིར། རྟགས་ཁས་སོ། འདོད་ན། དམ་བཅའ་དེའི་ཆོས་ཀྱི་ངོ་བོ་དང་ཁྱད་པར་
གཉིས་ཀ་མེད་པར་ཐལ། རྫུན་པའི་དོན་ཅན་དང་། དེས་ཁྱད་པར་དུ་བྱས་པ་གཉིས་ཀ་
མེད་པའི་ཕྱིར། རྟགས་ཁས་སོ། འདོད་ན། མུ་སྟེགས་སྤྱོད་པ་བ་ཆོས་ཅན། སྐྱེས་བུའི་
ངག་ཐམས་ཅད་རྫུན་པའི་དོན་ཅན་དུ་དམ་འཆའ་བར་མི་རིགས་པར་ཐལ། ་དམ་བཅའ་
དེའི་ཆོས་ཅན་གྱི་ངོ་བོ། དེའི་ཁྱད་པར། ཆོས་ཀྱི་ངོ་བོ། དེའི་ཁྱད་པར་རྣམས་ལ་རང་
ཚིག་དངོས་ཤུགས་འགལ་བ་ལ་བརྟེན་པའི་གནོད་པ་ཡོད་པའི་ཕྱིར། མདོར་བསྡུས་ན་
དམ་བཅའ་ལྟར་སྣང་བཞི་པོ་འདི་རྣམས་དམ་བཅའ་བར་མི་རིགས་པའི་རྒྱུ་མཚན་ཡོད་
དེ། དང་པོ་འདིའི་ཆོས་ཀྱི་ཁྱད་པར་ལ་དངོས་སྟོབས་རྗེས་དཔག་གིས་གནོད། གཉིས་
པ་འདིའི་ཆོས་ཅན་གྱི་ཁྱད་པར་ལ་མངོན་སུམ་གྱིས་གནོད། གསུམ་པ་འདིའི་ཆོས་ཅན་
གྱི་ངོ་བོ་ལ་ཁས་བླངས་དངོས་སུ་འགལ་བས་གནོད།བཞི་པ་འདིའི་ཆོས་ཀྱི་ཁྱད་པར་
~311 ~

སོགས་བཞི་ཀ་ལ་རང་ཚིག་དངོས་ཤུགས་འགལ་བ་ལ་བརྟེན་པའི་གནོད་པ་འབབ། མངོན་
རྗེས་ཀྱིས་གྲུབ་པའི་དོན་གྱི་ལོག་ཕྱོགས་ལ་ནི་གྲགས་པ་དོན་མཐུན་གྱིས་གནོད་པ་ཡིན་
པའི་ཕྱིར། འདི་ལ་དགོངས་ནས ཁས་བླངས་རང་གི་ཚིག་སོགས་ཀྱི། །གནོད་པ་དག་
ནི་སྲིད་པས་ན། ཞེས་སོགས་གསུངས་ལ། འདིའི་དམ་བཅའ་ལྟར་སྣང་རེ་རེ་ལ་ཡང་
ཚད་མ་བཞི་ཀས་གནོད་ཚུལ་དངོས་སུ་མ་བཤད་ཀྱང་ཉེས་པ་མེད་པར་སེམས་ལ། གནོད་
ཚུལ་སྟོན་ན་རིགས་རྒྱན་སོགས་ལས་ཤེས་པར་བྱའོ། དེས་ན་ཕྱོགས་ཚིག་ཏུ་དམིགས་
པ། དམ་བཅའི་མཚན་ཉིད། དབྱེ་ན་ཡང་དག་དང་ལྟར་སྣང་གཉིས། རང་དམ་བཅའ་བ་
པོས་རང་གི་ཞེན་དོན་ཚད་མས་མ་གྲུབ་པའི་དམ་བཅར་དམིགས་པ། དམ་བཅའ་ལྟར་
སྣང་གི་མཚན་ཉིད། དབྱེ་ན། ཆོས་ཀྱི་ངོ་བོ་ལ་གནོད་པ། ཆོས་ཀྱི་ཁྱད་པར་ལ་གནོད་པ།
ཆོས་ཅན་གྱི་ངོ་བོ་ལ་གནོད་པ། ཆོས་ཅན་གྱི་ཁྱད་པར་ལ་གནོད་པ། དེ་རྣམས་ལས་
གཞན་པའི་དམ་བཅའ་ལྟར་སྣང་དང་ལྔ། དམ་བཅའ་ལྟར་སྣང་གང་ཞིག ་རང་ཉིད་ཀྱི་
ཆོས་ཀྱི་ངོ་བོ་ལ་ཚད་མས་གནོད་པ། རང་ཉིད་ཀྱི་ཆོས་ཀྱི་ངོ་བོ་ལ་ཚད་མས་གནོད་པ།
རང་ཉིད་ཀྱི་ཆོས་ཀྱི་ཁྱད་པར་ལ་ཚད་མས་གནོད་པོ། རང་ཉིད་ཀྱི་ཆོས་ཅན་གྱི་ངོ་བོ་ལ་
ཚད་མས་གནོད་པ། རང་ཉིད་ཀྱི་ཆོས་ཅན་གྱི་ཁྱད་པར་ལ་ཚད་མས་གནོད་པ་རྣམས་
རིམ་བཞིན་དུ་དང་པོ་བཞིའི་མཚན་ཉིད་དུ་བཞག་པར་བྱ་ལ། དང་པོ་ལའང་ཆོས་ཀྱི་ངོ་
བོ་ལ་མངོན་སུམ་གྱིས་གནོད་པ། དངོས་སྟོབས་རྗེས་དཔག་གིས་གནོད་པ། ཡིད་ཆེས་
ཀྱིས་གནོད་པ། གྲགས་པའི་རྗེས་དཔག་གིས་གནོད་པ་དང་བཞི་སོ་སོར་བཤད་ལུགས་
ཀྱིས་ཕྱི་མ་རྣམས་ཀྱི་སྐབས་སུའང་གནོད་ཚུལ་བཞི་ཀ་དངོས་སུ་འཆད་པ་སྐབས་སུ་ཇི་
ལྟར་བབ་བརྟག་པར་བྱ་བའི་གནས་སུ་གདའོ། ལྔ་པ་ནི། སྒྲ་མི་རྟག་ཅེས་པའི་གྲངས་ཅན་
གྱི་ངག་ལྟ་བུ་ཡིན་ཏེ། དམ་བཅའ་ཡང་དག་ཡིན་ན་རང་དམ་བཅའ་བ་པོས་རང་གི་ཞེན་
དོན་ཚད་མས་གྲུབ་དགོས་པའི་ཕྱིར་ཏེ། རང་ཚིག་རྣམ་དག་དང་ལུང་ཚིག་རྣམ་དག་གང
~312~

ཡིན་ཀྱང་རང་སྨྲ་བ་པོས་རང་གི་ཞེན་དོན་ཚད་མས་ངེས་དགོས་པའི་ཕྱིར་ཏེ། ཚད་མ་
ཉིད། །འདོད་པ་ཀུན་གྱི་རྒྱུ་ཡིན་ཏེ། །དེ་མེད་པར་ནི་དངོས་པོ་དང་། །དངོས་མེད་རྣམ་
གཞག་གང་གིས་ནུས། ཞེས་དང་། དེ་ལ་རྟེན་མིན་དངོས་པོ་ལ། །བསྟན་བཅོས་དང་
འགལ་བརྗོད་ན་ཡང་། །གནོད་པ་མ་ཡིན་གཉིས་པོ་དག །ནུས་པ་མཚུངས་ཕྱིར་
གེགས་བྱེད་འགྱུར། ཞེས་སོགས་དང་། དེ་དག་གང་ལ་ཚད་མ་ཡོད། །དེ་ནི་གཞན་ལ་
གནོད་བྱེད་འགྱུར། ཞེས་སོགས་གསུངས་པའི་རིགས་པས་དེ་ལྟར་གྲུབ་པའི་ཕྱིར།
གཞན་ཡང་སྒྲ་མི་རྟག་ཅེས་པའི་གྲངས་ཅན་གྱི་ངག་འདི་དམ་བཅའ་ཡང་དག་མིན་ཏེ།
གྲངས་ཅན་གྱིས་སྒྲ་མི་རྟག་པར་དམ་བཅའ་བ་མི་རིགས་པའི་ཕྱིར། གྲངས་ཅན་ཆོས་
ཅན། ཁྱོད་ཀྱི་སྒྲ་མི་རྟག་པ་ཡིན་ཞེས་དམ་བཅའ་བར་མི་རིགས་པར་ཐལ། ཁྱོད་སྒྲ་མི་
རྟག་པར་ཚད་མས་མ་གྲུབ་པའི་གང་ཟག་ཡིན་པའི་ཕྱིར། ཁྱབ་སྟེ། ཚད་མ་རྣམས་ནི་མི་
འཇུག་པ། །མེད་ལ་མི་འཇུག་འབྲས་བུ་ཅན། ཞེས་དང༌། དེའི་འགྲེལ་བར། ཡོད་པའི་
ཤེས་པ་དང་སྒྲ་དང་ཐ་སྙད་དགག་པའི་འབྲས་བུ་ཅན་མིན་ཏེ། དེ་དག་ནི་དམིགས་པ་
སྔོན་དུ་འགྲོ་བ་ཅན་ཡིན་པའི་ཕྱིར། ཞེས་སོགས་གསུངས་པའི་ཕྱིར། གཞན་ཡང་
མདུན་གྱི་གཞི་འདིར་ཤ་ཟ་བསྐལ་དོན་དུ་སོང་བའི་གང་ཟག་དེས་ཤ་ཟ་ཡོད་དོ་ཞེས་དམ་
བཅའ་རིགས་པར་ཐལ། གྲངས་ཅན་གྱིས་སྒྲ་མི་རྟག་ཅེས་དམ་བཅའ་རིགས་པའི་ཕྱིར།
འདོད་ན། གཞུང་དང་དངོས་སུ་འགལ་ལོ། གཞན་ཡང་གྲངས་ཅན་གྱིས་སྒྲ་མི་རྟག་པར་
དངོས་སུ་ཁས་བླངས་ན་དེ་ལ་ཁས་བླངས་དངོས་འགལ་གྱི་གནོད་པ་མི་འབབ་པར་
ཐལ། གྲངས་ཅན་གྱིས་སྒྲ་མི་རྟག་པར་དམ་བཅའ་རིགས་པའི་ཕྱིར། འདོད་ན། གྲངས་
ཅན་གྱིས་སྒྲ་རྟག་པར་མི་འདོད་པར་ཐལ། འདོད་པའི་ཕྱིར། གཉིས་པ་གཞུང་དོན་ལ།
ཆོས་ཀྱི་ཁྱད་པར་ལ་གནོད་བྱེད་ཀྱི་དཔེ་ངོས་གཟུང་བ། གནོད་བྱའི་དམ་བཅའ་ངོས་
གཟུང་བ། དེས་དེ་ལ་ཇི་ལྟར་གནོད་པའི་ཚུལ་དང་གསུམ། དང་པོ་ནི། དེ་ལ་དོན་ནི་
~ 313 ~

བསྟན་པ་ཡི། རྐང་པ་གཉིས་ལ། འདིར་བྱེ་བྲག་པའི་དམ་བཅའི་ཆོས་ཀྱི་ཁྱད་པར་ལ་
གནོད་ཚུལ་གྱི་དཔེ་ཕྱོགས་ཙམ་བརྗོད་པ་ཆོས་ཅན། དགོས་པ་ཡོད་དེ། བྱེ་བྲག་པའི་
དམ་བཅའ་ལྟར་སྣང་ཕྱི་མ་གསུམ་ལ་གནོད་བྱེད་ཡོད་དོ་ཞེས་རྟོགས་པའི་དགོས་པ་ཡོད་
པའི་ཕྱིར། གཉིས་པ་ནི། ལྡན་དོན་རྫས་ཀྱི་མཚན་ཉིད་ཅན། རྐང་པ་བརྒྱད་ལ། བྱེ་བྲག་
པ་ཆོས་ཅན། སངས་རྒྱས་པའི་ངོར་ཡན་ལག་རྣམས་ཆོས་གསུམ་ལྡན་གྱིས་ཁྱད་པར་
དེ་བྱས་པའི་རང་གི་ཡན་ལག་ཅན་ལས་རྫས་གཞན་ཡིན་ནོ་ཞེས་དམ་བཅས་པར་དེ་
ལྟར་དམ་བཅའ་བའམ་ཡན་ལག་རྣམས་རང་གི་ཡན་ལག་ཅན་ལས་གཞན་ཙམ་དུ་དམ་བཅས་
པ་གང་རུང་གང་ཞིག །ཕྱི་མ་ལྟར་དམ་བཅས་པ་ལ་སྔ་རྒོལ་ལ་སྒྲུབ་འདོད་མེད་ཅིང་།
ཕྱི་རྒོལ་ལ་ཤེས་འདོད་མེད་པའི་ཕྱིར། དེ་ལྟར་དམ་བཅས་པ་ལ་སྔ་རྒོལ་ལ་སྒྲུབ་འདོད་
མེད་པའི་རྒྱུ་མཚན་ཡོད་དེ། དེ་ལྟར་དུ། མ་མཐོང་བ་ལ་འབྲས་མེད་པ། ཞེས་སོགས་ཀྱི་
རིགས་པས་གྲུབ་པའི་ཕྱིར།:དེ་ལྟར་དམ་བཅས་པ་ལ་ཕྱི་རྒོལ་ལ་ཤེས་འདོད་མེད་པའི་
རྒྱུ་མཚན་ཡོད་དེ། སངས་རྒྱས་པས་ཡན་ལག་རྣམས་ཡན་ལག་ཅན་ལས་གཞན་ཙམ་
དུ་ཚད་མས་གྲུབ་པའི་ཕྱིར། གསུམ་པ་ལ།ལྕིད་ཀྱི་ཡོན་ཏན་དོན་གཞན་དགག་པ་དང་།
དྲི་ལ་སོགས་པའི་ཡོན་ཏན་དོན་གཞན་དགག་པ་གཉིས། དང་པོ་ལ་རིགས་པ་དང་ལན་
དགག་པ་གཉིས། དང་པོ་ནི། གལ་ཏེ་འདི་ལྕི་འོག་འགྲོར་འགྱུར། རྐང་པ་གཉིས་ལ།
འཇིམ་རིལ་བཅུ་ཚན་གཅིག་ལས་དང་པོར་མ་བསྡོམ་ཞིང་། ཕྱིས་རིམ་གྱིས་བསྡོམས་
ནས་སྲང་ལ་བཅལ་བའི་ཚེ་སྔ་མའི་ལྕིད་གཏན་ལ་འབེབས་པའི་སྲང་དེ་ལས་ཕྱི་མའི་ལྕིད་..
གཏན་ལ་འབེབས་པའི་སྲང་དེ་ལས་ཕྱི་མའི་ལྕིད་གཏན་ལ་འབེབས་པའི་སྲང་དེ་མགོ་བོ་
དམའ་བར་འགྱུར་བར་ཐལ། སྔ་མ་དེའི་ལྕིད་ལས་ཕྱི་མ་དེའི་ལྕིད་ལྷག་པའི་ཕྱིར།: དེ་
ལྟར་ཐལ་བ་ལས། མ་བསྡོམས་པའི་གནས་སྐབས་ཀྱི་འཇིམ་རིལ་བཅུ་ཚན་གཅིག་པོ་
འདི་ཆོས་ཅན། རང་ཉིད་ཀྱི་ལྕིད་དེ་ལས་རང་ཉིད་རིམ་གྱིས་བསྡོམས་པའི་ལྕིད་ལྷག་པ་
~314

མིན་ཏེ། རང་ཉིད་ཀྱི་ལྕིད་གཏན་ལ་འབེབས་པའི་སྲང་དེ་ལས་རང་ཉིད་རིམ་གྱིས་བསྡོམས་
པའི་ལྕིད་གཏན་ལ་འབེབས་པའི་སྲང་དེའི་མགོ་བོ་དམའ་བ་མ་ཡིན་པའི་ཕྱིར། དེས་ན་
ཡོན་ཏན་བྱ་མེད་པ། རྐང་པ་དྲུག་ལ། འཇུག་བདེ་བའི་དབང་དུ་བྱས་ནས་འདི་ལྟར་
འཆད་དེ།ཆོས་གསུམ་ལྡན་གྱི་ཁྱད་པར་དུ་བྱས་པའི་ཡན་ལག་ཅན་ལ་འོག་ཏུ་འགྲོ་བའི་
བྱ་བ་དོན་གཞན། ལྕིད་ཀྱི་ཡོན་ཏན་ལྷག་པོ་དང་། དེས་དྲངས་པའི་འོག་ཏུ་འགྲོ་བའི་བྱ་
བ་དོན་གཞན་གཉིས་འཕྲོད་པ་འདུ་བའི་རྒྱུ་རྣམས་མེད་པར་ཐལ། དེ་ལ་ལྕིད་ཀྱི་ཡོན་
ཏན་ལྷག་པོ་མེད་པའི་ཕྱིར། ཆོས་གསུམ་ལྡན་གྱི་ཁྱད་པར་དུ་བྱས་པའི་ཡན་ལག་ཅན་
རྫས་གཞན་མེད་པར་ཐལ། ལྕིད་སོགས་ཆོས་གསུམ་མེད་པའི་ཕྱིར། འདོད་ན། ཡན་
ལག་རྣམས་ཆོས་གསུམ་ལྡན་གྱི་ཁྱད་པར་དུ་བྱས་པའི་ཡན་ལག་ཅན་ལས་རྫས་གཞན་
ཡིན་ཞེས་པའི་བྱེ་བྲག་པའི་དམ་བཅའ་འདིའི་ཆོས་ཀྱི་ཁྱད་པར་ལ་ཚད་མས་གནོད་པར་
ཐལ། ལྕིད་སོགས་ཆོས་གསུམ་དང་། དེས་ཁྱད་པར་དུ་བྱས་པའི་ཡན་ལག་ཅན་དོན་
གཞན་མེད་པའི་ཕྱིར། གསལ་བ་ཐམས་ཅད་བྱེ་བྲག་པས་ཁས་བླངས་སོ།གཉིས་པ་ལ།
འདོད་པ་བརྗོད་པ་དང༌། དེ་དགག་པ་གཉིས། ་དང་པོ་ནི།ཕྲ་མོ་ནས་བརྩམས་རྫས་
འཕྲེང་དག །རྐང་པ་བཞི་ལ། ཁོ་ན་རེ། སྲང་ནི་དམའ་བ་དག་ཏུ་འགྱུར། ཞེས་པ་ལ་ཁྱབ་
པ་མེད་དེ། འཇིམ་རིལ་བཅུ་ཚན་གཅིག་ལས་སྔར་མ་བསྡོམས་ཤིང་། ཕྱིས་རིམ་གྱིས་
བསྡོམས་ནས་སྲང་མཉམ་པོ་ལ་བཅལ་བའི་ཚེ་འཇིམ་རིལ་ཕྱི་མ་དེ་ལ་ལྕིད་ལྷག་པོ་དགུ་
ཡོད་ཀྱང་སྲང་གིས་མི་རྟོགས་པའི་ཕྱིར། དཔེར་ན་རས་བལ་གྱི་ཁུར་ཐོགས་པའི་རྒྱབ་
ཏུ་རས་བལ་གྱི་འདབ་མ་རིམ་བཞིན་ལྡན་པར་བྱས་པའི་ལྕིད་དེ་རྒྱབ་ཀྱིས་མི་རྟོགས་པ་
བཞིན་ནོ།ཞེས་ཟེར། གཉིས་པ་ནི། དེ་ཡི་ཅིག་ཅར་ལྡན་པ་དང༌། རྐང་པ་བཞི་ལ། ལྕིད་
མཉམ་པའི་འཇིམ་རིལ་བཅུ་ཚན་གཉིས་ལས་གཅིག་ཅིག་ཅར་དུ་བསྡོམས། གཅིག་
རིམ་གྱིས་བསྡོམས་ནས་སྲང་མཉམ་པོ་ལ་བཅལ་བའི་ཚེ་སྔ་མ་དེ་ཉིད་ཕྱི་མ་ལས་ལྕིད་
315~

ལྷག་པོར་རྟོགས་ནུས་པར་ཐལ། སྔ་མ་ལ་འཇིམ་རིལ་བཅུའི་ལྕིད་ཡོད་པར་རྟོགས་
ནུས།: ཕྱི་མ་ལ་གཅིག་གི་ལྕིད་ལས་རྟོགས་མི་ནུས་པའི་ཕྱིར། མ་གྲུབ་ན། བཤད་མ་ཐག་
པའི་སྐྱོན་སྤོང་རིགས་པ་འབུད། དེས་ན་སྔར་བཤད་པའི་གྲུབ་དོན་འཆད་པ་ལ།་ཁས་
བླངས་རང་གི་ཚིག་སོགས་ཀྱི་རྐང་པ་བཞི་ལ། འདིར་བྱེ་བྲག་པའི་དམ་བཙའི་ཆོས་ཀྱི་
ཁྱད་པར་ལ་ཚད་མས་གནོད་ཚུལ་དངོས་སུ་བཤད་པ་ཆོས་ཅན། དགོས་པ་ཡོད་དེ།
བྲག་པའི་དམ་བཅའ་ལྟར་སྣང་གཞན་གྱི་ཞེན་དོན་འགོག་ཚུལ་ཡང་རྟོགས་པར་བྱ་བའི་
ཆེད་ཡིན་པའི་ཕྱིར། བྱེ་བྲག་པའི་དམ་བཅའ་ལྟར་སྣང་གཞན་གྱི་གནོད་ཚུལ་ཡང་རྟོགས་
པར་བྱ་དགོས་ཏེ། བྱེ་བྲག་པའི་དམ་བཅའ་ལྟར་སྣང་གཞན་དག་ལའང་ཁས་བླངས་སྔ་
ཕྱི་འགལ་བ། རང་ཚིག་དངོས་ཤུགས་འགལ་བ། མངོན་སུམ་རྗེས་དཔག་གྲགས་པ་
སོགས་ཀྱིས་གནོད་པ་དག་ནི་སྲིད་པའི་ཕྱིར། ཚད་མ་མདོར། བསྒྲུབ་བྱ་སྟོན་པ་ཞེས་
འདི་ལ། །གྲུབ་པ་མེད་ལ་དོན་བྱས་ཉིད། །དེ་ལྟ་ན་ནི་རྟགས་དང་དཔེ།།མ་གྲུབ་བརྗོད་པ་
ཐལ་བར་འགྱུར། ཞེས་གསུངས་པའི་དོན་འཆད་པ་ལ། བྱ་བ་དུས་གསུམ་ཡུལ་ཅན་
ཕྱིར། རྐང་པ་བཞི་གསུངས། རིག་པ་ཅན་པ་ན་རེ། བསྒྲུབ་བྱར་བསྟན་བྱ་བ། བསྒྲུབ་བྱ་
ཡང་དག་གི་མཚན་ཉིད། ་་ཤེས་བྱེད་སྐབས་ཀྱི་དབང་དུ་བྱས་པའི་ཕྱི་རྒོལ་གྱིས་མ་
གྲུབ་པ་བསྒྲུབ་བྱར་བསྟན་བྱ་བའི་དོན། བསྒྲུབ་བྱར་འགྱུར་དུ་རུང་བ་ལ་བསྒྲུབ་བྱར་
བསྟན་བྱ་བའི་དོན་ཚང་ངོ་ཞེས་ཟེར། ཤེས་བྱེད་སྐབས་ཀྱི་དབང་དུ་བྱ་བ་ལ་ཕྱོགས་
ཆོས་དཔེ་ཉེར་གཏོད་དམ་བཅའ་མཇུག་སྡད་ལྔ་ལས་མེད་ཅིང་། དམ་བཅའ་དང་མཇུག་
སྡུད་དམ་བཅའ་ཡང་དག་ཏུ་ཐལ་བ་འཕེན་འདོད་ལན་འདེབས།: གཞན་གསུམ་ནི་ཕྱི་རྒོལ་
གྱི་ཚད་མས་མ་གྲུབ་པ་མི་རིགས་སྙམ་དུ་སེམས་ལ། དེ་ལ་སྒྲ་ཆོས་ཅན། རྟག་སྟེ། མིག་
ཤེས་ཀྱི་གཟུང་བྱ་ཡིན་པའི་ཕྱིར། དཔེར་ན་བློ་བཞིན་ཞེས་བཀོད་པའི་ཚེ་སྒྲ་བློ་མིག་
ཤེས་ཀྱི་གཟུང་བྱ་ཡིན་པ་ཆོས་ཅན།: བསྒྲུབ་བྱ་ཡང་དག་ཡིན་པར་ཐལ། . བསྒྲུབ་བྱར་
316~

བསྟན་བྱ་བ་ཡིན་པའི་ཕྱིར། ཁྱབ་པ་ཁས། དེར་ཐལ། བསྒྲུབ་བྱར་འགྱུར་རུང་ཡིན་པའི་
ཕྱིར། ཁྱབ་སྟེ། བསྒྲུབ་བྱར་བསྟན་བྱ་བ་ཞེས་པའི་ངག་དེ་བསྒྲུབ་བྱར་གྱུར་ཟིན་པ།
འགྱུར་རུང་འགྱུར་བཞིན་པ་གསུམ་ཀ་ལ་འཇུག་པའི་ཕྱིར། བསྒྲུབ་བྱར་འགྱུར་རུང་
ཡིན་པར་ཐལ། ཤེས་བྱེད་སྐབས་ཀྱི་དབང་དུ་བྱས་པའི་ཕྱི་རྒོལ་གྱིས་མ་གྲུབ་པ་ཡིན་
པའི་ཕྱིར། འཁོར་གསུམ། རྩ་བར་འདོད་ན། བསྒྲུབ་བྱ་བརྗོད་པ་དམ་བཅའི་མཚན་ཉིད་
དུ་འདོད་པ་དང་འགལ་ལོ། བསྒྲུབ་བྱར་བསྟན་བྱ་བ་བསྒྲུབ་བྱ་ཡང་དག་གི་མཚན་ཉིད་
ཡིན་ན། བསྒྲུབ་བྱའི་ཆོས་སུ་གཟུང་བྱ་བསྒྲུབ་བྱ་ཡིན་ནམ། ཤེས་འདོད་ཆོས་ཅན་དེ་
བསྒྲུབ་བྱ་ཡིན་ནམ།མ་གཉིས་ཀ་བསྒྲུབ་བྱ་ཡིན་ནམ། ཚོགས་དོན་བསྒྲུབ་བྱ་ཡིན་བརྟག་
གྲངས། དང་པོ་ལྟར་ན།ཆོས་བསྒྲུབ་བྱ་ན་ཆོས་མཐུན་མེད། ཅེས་དང་། གཉིས་པ་ལྟར་
ན།ཆོས་ཅན་བསྒྲུབ་བྱ་རྟགས་དོན་མེད།ཅེས་དང་། གསུམ་པ་ལྟར་ན། ཅི་སྟེ་གཉིས་ཀ་
ཡིན་ན་གཉིས་ཀའི་སྐྱོན་དུ་འགྱུར་རོ་ཞེས་པས་འགོག །བཞི་པ་ལྟར་ན། སྤྱིར་རིགས་
སུ་ཆུག་ཀྱང་ཁྱོད་ལ་ཁས་བླངས་ནང་འགལ་ཞེས་བསྟན་པའི་ཕྱིར་དུ། ཚོགས་པ་བསྒྲུབ་
བྱ་ཉིད་ཡིན་ཡང་། རྐང་པ་བཞི་གསུངས། དེ་རྣམས་ཀྱི་དོན་ནི་རིམ་བཞིན། སྒྲ་མི་རྟག་
པར་སྒྲུབ་དགོས་ཀྱི་ཕྱི་རྒོལ་ཡང་དག་དེས་སྐྱེ་ལྡན་དང་བུམ་པ་མི་རྟག་པར་ཆོས་མཐུན་
པར་མ་གྲུབ་པར་ཐལ། མི་རྟག་པ་སྒྲ་མི་རྟག་པར་སྒྲུབ་པའི་བསྒྲུབ་བྱ་ཡང་དག་ཡིན་པའི་
ཕྱིར། རྟགས་ཁས། འདོད་ན་བུམ་པ་དེ་སྐྱེ་ལྡན་གྱི་རྟགས་ཀྱིས་དེ་སྒྲུབ་ཀྱི་རྟགས་ཆོས་
གཉིས་ལྡན་གྱི་མཐུན་དཔེ་ཡང་དག་མིན་པར་ཐལ། འདོད་པའི་ཕྱིར་ཞེས་དང་། སྒྲ་མི་
རྟག་པར་སྒྲུབ་པའི་རྟགས་ཡང་དག་བཀོད་པ་དོན་མེད་པར་ཐལ། སྒྲ་དེ་སྒྲ་མི་རྟག་པར་
སྒྲུབ་པའི་བསྒྲུབ་བྱ་ཡང་དག་ཡིན་པའི་ཕྱིར།རྟགས་ཁས་སོ་ཞེས་དང་།སྒྲ་ཡང་དེ་སྒྲུབ་
ཀྱི་བསྒྲུབ་བྱ་ཡང་དག་ཡིན་ལ། མི་རྟག་པ་ཡང་དེ་སྒྲུབ་ཀྱི་བསྒྲུབ་བྱ་ཡང་དག་ཡིན་ཞེ་ན།
མི་འཐད་པར་ཐལ། བཤད་མ་ཐག་པའི་སྐྱོན་གཉིས་ཀ་འཇུག་པའི་ཕྱིར་ཞེས་པའོ། ངག་
~317~

དོན་ནི། སྒྲས་ཁྱད་པར་དུ་བྱས་པའི་མི་རྟག་པ་དང་། མི་རྟག་པས་ཁྱད་པར་དུ་བྱས་
པའི་སྒྲ་རྣམས་སྒྲ་མི་རྟག་པར་སྒྲུབ་པའི་བསྒྲུབ་བྱ་ཡང་དག་ཡིན་ལ། མི་རྟག་པ་ཡང་དེ་
སྒྲུབ་ཀྱི་བསྒྲུབ་བྱ་ཡང་དག་ཡིན་པར་ཐལ། སྒྲ་དང་མི་རྟག་པའི་ཚོགས་དོན་དེ་སྒྲུབ་
ཀྱི་བསྒྲུབ་བྱ་ཡང་དག་ཡིན་པའི་ཕྱིར། ཁྱབ་པ་མེད་ན། za ཚོགས་པ་དང་ཚོགས་པ་ཅན་
གཅིག་ཡིན་པ་འབུད། “འདོད་ན་ཁས་བླངས་བསལ་བར་སྟོན་པ་ནི། རིག་པ་ཅན་པས་
བཤད་པའི་དཔེ་རྟགས་ཀྱི་མཚན་ཉིད་གཉིས་པོ་མི་འཐད་པར་ཐལ། འདོད་པའི་ཕྱིར། དེའི་
དོན་ཡང་། སྐྱེ་བ་ཅན་སྒྲ་མི་རྟག་པར་སྒྲུབ་པའི་རྟགས་ཡང་དག་མ་ཡིན་པར་ཐལ།སྒྲ་མི་
རྟག་པར་སྒྲུབ་དགོས་ཀྱི་ཕྱི་རྒོལ་གྱིས་མི་རྟག་པས་ཁྱད་པར་དུ་བྱས་པའི་སྒྲ་དང་བུམ་
པ་གཉིས་སྐྱེ་བ་ཅན་དུ་ཚད་མས་མ་གྲུབ་པའི་ཕྱིར། རྟགས་ཁྱབ་ཁས། ཡང་བུམ་པ་སྐྱེ་
བ་ཅན་གྱི་རྟགས་ཀྱིས་སྒྲ་མི་རྟག་པར་སྒྲུབ་པའི་རྟགས་ཆོས་གཉིས་ལྡན་གྱི་མཐུན་
དཔེ་ཡང་དག་མ་ཡིན་པར་ཐལ། མི་རྟག་པས་ཁྱད་པར་དུ་བྱས་པའི་སྒྲའི་ཆོས་སྐྱེ་བ་
ཅན་བུམ་པ་ལ་རྗེས་འགྲོ་བྱེད་པར་སྒྲ་མི་རྟག་པར་སྒྲུབ་པའི་ཕྱི་རྒོལ་ཡང་དག་གི་ཚད་མས་
མ་གྲུབ་པའི་ཕྱིར། རྟགས་ཁྱབ་དངོས། ཞེས་པ་ནི་ཊི ཀ་ཆེན་གྱི་དགོངས་པ་ལེགས་པར་
བཤད་པའོ། རིག་པ་ཅན་པ་ན་རེ། བསྒྲུབ་བྱ་ཁོ་ནར་བསྟན་བྱ་བ། བསྒྲུབ་བྱའི་མཚན་
ཉིད་ཡིན་ནོ་ཞེ་ན།མི་རིགས་པར་ཐལ། བསྒྲུབ་བྱ་ཕྱི་རྒོལ་གྱི་ཚད་མས་གྲུབ་ཟིན་བཅད་
པའི་ཕྱིར་དུ་དེ་ལྟ་བུའི་མཚན་ཉིད་བརྗོད་པ་ཡང་མི་རིགས་ཏེ། སྒྲུབ་བྱེད་དུ་བཀོད་བཞིན་
པའི་དཔེ་རྟགས་མ་གྲུབ་པ་བསྒྲུབ་བྱར་འཛིན་པའི་ལོག་རྟོག་བཅད་པའི་ཕྱིར་དུ་དེ་ལྟ་
བུའི་མཚན་ཉིད་སྨོས་པ་ལ་ཡང་དགོས་པ་མེད་པའི་ཕྱིར།: རྟགས་དང་པོ་མ་གྲུབ་ན།
ཁས་བླངས་ནང་འགལ་ཞེས་སྟོན་པ་ལ། སྒྲུབ་བྱེད་བསྟན་པའི་ཤུགས་ཉིད་ལས། རྐང་
པ་གཉིས་གསུངས། རྟགས་གཉིས་པ་མ་གྲུབ་ན། ཁས་བླངས་ནང་འགལ་ཞེས་སྟོན་
པར། གཏན་ཚིགས་སོགས་མཚན་གྱིས་ཁྱབ་ཕྱིར། རྐང་པ་གཉིས་གསུངས། ངག་དོན་
~318~

རིམ་བཞིན། རྟགས་དང་པོ་གྲུབ་སྟེ།་དེ་སྒྲུབ་ཀྱི་བསྒྲུབ་བྱ་དེ་སྒྲུབ་ཀྱི་ཕྱི་རྒོལ་གྱིས་
ཚད་མས་མ་གྲུབ་པ་སྒྲུབ་བྱེད་ཡང་དག་གི་མཚན་ཉིད་བསྟན་པའི་ཤུགས་ཉིད་ལས
རྟོགས་ནུས་པའི་ཕྱིར། མ་གྲུབ་ན། རིག་པ་ཅན་པ་ཁྱོད་རང་གིས་བཤད་པའི་རྟགས་
ཡང་དག་གི་མཚན་ཉིད་འཐད་པ་འབུད། རྩ་རྟགས་གཉིས་པ་གྲུབ་སྟེ། དཔེ་རྟགས་མ་
གྲུབ་པ་བསྒྲུབ་བྱར་འཛིན་པའི་ལོག་རྟོག་མེད་པའི་ཕྱིར་ཏེ། སྒྲུབ་བྱེད་དུ་བཀོད་བཞིན་པའི་
དཔེ་རྟགས་མ་གྲུབ་པ་ལ་བསྒྲུབ་བྱ་མ་ཡིན་པས་ཁྱབ་པར་དཔེ་རྟགས་ཀྱི་མཚན་ཉིད་སྟོན་
པའི་རིག་པ་ཅན་པ་ཁྱོད་རང་གི་གཞུང་གིས་འཕངས་པ་རིགས་པའི་ཕྱིར། རྟགས་ཁས་
སོ། རིག་པ་ཅན་པ་ན་རེ། སྒྲ་རྟག་སྟེ། ཐམས་ཅད་མི་རྟག་པའི་ཕྱིར།ཞེས་པ་འདི་རྟགས་
དམ་བཅའ་དང་འགལ་བའི་དམ་བཅའི་སྐྱོན་ཡིན་ཏེ། སྒྲ་རྟག་ན་ཐམས་ཅད་མི་རྟག་པར་
འགལ་བའི་ཕྱིར་ཞེས་ཟེར་རོ། དེ་འགོག་པ་ལ། འགལ་བ་འདོད་དང་འབྲེལ་མེད་དེ།
རྐང་པ་དྲུག་ལ། འདོད་ཡུལ་གྱི་བསྒྲུབ་བྱ་འགྲུབ་པ་ལ་མི་ཕན་པ་དང་། རྟགས་ཆོས་རྩོད་
གཞི་དང་ལྷན་ཅིག་ཏུ་མི་གནས་པ་གང་རུང་ཐམས་ཅད་ཀྱི་ཁོངས་སུ་འདུས་པ་མི་རྟག་པ་
དེ་དམ་བཅའི་སྐྱོན་དུ་སྒྲུབ་པའི་རྟགས་ཡང་དག་ཡིན་པར་ཐལ། ཐམས་ཅད་ཀྱི་ཁོངས་སུ་
འདུས་པ་མི་རྟག་པ་དེ་སྒྲ་རྟག་པར་སྒྲུབ་པའི་རྟགས་དམ་བཅའ་དང་འགལ་བའི་དམ་བཅའི་
སྐྱོན་ཡིན་པའི་ཕྱིར། རྟགས་ཁས་སོ།ཁོ་ན་རེ། འདོད་ཡུལ་གྱི་བསྒྲུབ་བྱ་སྒྲུབ་པ་འལ་ཕན་
པ་མེད་པ་དེ་ཐམས་ཅད་ཀྱི་ཁོངས་སུ་འདུས་པ་མི་རྟག་པ་དམ་བཅའི་སྐྱོན་དུ་སྒྲུབ་པའི་
རྟགས་ཡང་དག་ཡིན་ནོ་ཞེ་ན། རྟགས་ཀྱི་སྐྱོན་ཐམས་ཅད་ཆོས་ཅན། དམ་བཅའི་སྐྱོན་
དུ་ཐལ། འདོད་ཡུལ་གྱི་བསྒྲུབ་བྱ་སྒྲུབ་པ་ལ་མི་ཕན་པའི་ཕྱིར། འདོད་མི་ནུས་ཏེ། ཕྱོགས་
ཀྱི་སྐྱོན་ནི་སྒྲུབ་བྱེད་གཞན་བཀོད་པ་ལ་ལྟོས་པ་མིན་པར་སྒྲུབ་ཟིན་པའི་ཕྱིར། གལ་ཏེ་
ཁོ་ན་རེ། ་རྟགས་ཆོས་རྩོད་གཞི་དང་ལྷན་ཅིག་ཏུ་མི་གནས་པ་དེ་ཐམས་ཅད་ཀྱི་ཁོངས་
སུ་འདུས་པ་མི་རྟག་པ་དེའི་སྐྱོན་དུ་སྒྲུབ་པའི་རྟགས་ཡང་དག་ཡིན་ནོ་ཞེ་ན། དེ་འགོག་
~319~

པ་ལ། འདོད་ལ་མེད་ན་མ་གྲུབ་ཡིན། ཞེས་པ་ལ། རྟག་པའི་རྟགས་ཀྱིས་སྒྲ་རྟག་པར་
སྒྲུབ་པའི་རྟགས་སུ་བཀོད་ནས་སྒྲའི་སྟེང་དུ་འགོད་ཚུལ་དང་མཐུན་པར་མ་གྲུབ་པའི་ཆ་
ཆོས་ཅན། ” སྦྱོར་བ་སྐོར་གཅིག་པོ་དེའི་དམ་བཅའི་སྐྱོན་མིན་ཏེ། དེའི་མ་གྲུབ་པའི་
རྟགས་སྐྱོན་ཡིན་པའི་ཕྱིར། ཁོ་ན་རེ།སྒྲ་རྟག་སྟེ། ཐམས་ཅད་ཀྱི་ཁོངས་སུ་འདུས་པ་མི་
རྟག་པའི་ཕྱིར་ཞེས་པའི་སྦྱོར་ངག་དེས་མི་རྟག་པ་སྒྲ་རྟག་པར་སྒྲུབ་པའི་རྟགས་སུ་འཕངས་
སོ་ཞེ་ན། དེ་འགོག་པ་ལ། འདི་ལ་དཔེ་བསྟན་པ་ཉིད་ལས། རྐང་པ་གཉིས་ལ། སྦྱོར་
ངག་དེས་དེ་དེ་སྒྲུབ་ཀྱི་རྟགས་སུ་མ་འཕངས་པར་ཐལ། སྦྱོར་ངག་འདིས་དེ་དེ་སྒྲུབ་ཀྱི་མི་
མཐུན་དཔེར་འཕངས་པ་ཙམ་ཡིན་པའི་ཕྱིར་ཏེ། འདིས་དེ་དེ་སྒྲུབ་ཀྱི་འགལ་རྟགས་སུ་
འཕངས་པ་ལ། ཁྱད་པར་ལ་ནི་གཞན་བརྗོད་ནས། །སྤྱི་ནི་རྗེས་སུ་འཇུག་པས་ན།།དེ་
ཁྱབ་མ་ཡིན་སྤྱི་རྗེས་སུ། །འཇུག་ལ་འབྲས་བུ་ཅི་ཞིག་ཡོད། ཅེས་སོགས་ཀྱི་རིགས་
པས་གནོད་པས་ཕྱིར། ཐམས་ཅད་ཀྱི་ཁོངས་སུ་མ་འདུས་པ་སྒྲ་རྟག་པར་སྒྲུབ་པའི་རྟགས་
ཡང་དག་མ་ཡིན་ཏེ། ཐམས་ཅད་ཀྱི་ཁོངས་སུ་འདུས་པས་ཁྱད་པར་སྒྲ་སོགས་མི་སྤོང་
བའི་ཕྱིར།:བྱས་པ་ལ་ཁོ་ན་རེ།ཐམས་ཅད་ཀྱི་ཁོངས་སུ་འདུས་པ་དེས་ཁྱད་པར་སྒྲ་སྤོང་
བར་ཐལ།:སྒྲ་ཁོ་ན་ཐམས་ཅད་ཀྱི་ཁོངས་སུ་འདུས་པ་མིན་ཞེས་པའི་སྒྲ་འཇུག་པའི་ཕྱིར་
ཞེ་ན། མ་ཁྱབ་ཅེས་སྟོན་པར། དཔེར་ན་སྐབས་འགར་ཤིང་ཤ་པ།རྐང་པ་བཞི་ལ།ཐལ་
འགྱུར་དེ་ལ་ཁྱབ་པ་མེད་པར་ཐལ། སྒྲ་ཁོ་ན་ཐམས་ཅད་ཀྱི་ཁོངས་སུ་འདུས་པ་མིན་ཞེས་
པའི་ངག་འདིས་སྒྲ་ཐམས་ཅད་ཀྱི་ཁོངས་སུ་འདུས་པ་དེ་མ་བཀག་པའི་ཕྱིར་ཏེ། ཐམས་
ཅད་ཀྱི་ཁོངས་སུ་འདུས་པ་ཞེས་པའི་ངག་སྒྲ་ལ་འཇུག་ཏུ་རུང་ལ། : སྒྲ་ལས་གཞན་ལ་
འཇུག་ཏུ་མི་རུང་བ་ངག་དེས་བཀག་ཙམ་ཡིན་པའི་ཕྱིར། དཔེར་ན་ཤ་པ་ཁོ་ན་ཤིང་
མིན་ཞེས་པའི་ངག་འདིས་ཤིང་ཞེས་པའི་སྒྲ་ཤུག་པ་ལ་འཇུག་ཏུ་མི་རུང་བ་བཀག་པ་
བཞིན་ནོ། ཊིཀ་ཆེན་ལས། གཞུང་འདིས་གང་དག་བུམ་པ་ཁོ་ན་ཤེས་བྱའོ་ཞེས་སྨྲས་ན་
~320~

སྣམ་བུ་ཤེས་བྱ་མིན་པར་ཁས་ལེན་དགོས་པ་བཀག་སྟེ། དེ་སྐད་སྨྲ་བ་གཞུང་འདིའི་
ཕྱོགས་སྔ་འབའ་ཞིག་ཡིན་པའི་ཕྱིར། དེས་ན་བུམ་པ་ཁོ་ན་ཤེས་བྱར་དམ་བཅས་པའི་
ཚེ་ཤེས་བྱ་ཞེས་པའི་སྒྲ་བུམ་པ་ལས་གཞན་ལ་འཇུག་པ་བཀག་པ་ཙམ་མོ།དངོས་
བསྟན་གཏན་ཚིགས་ཀྱི་རབ་དབྱེ་བཤད་པ་ལ། ” ཚད་མ་མདོར། གང་ཕྱིར་གཏན་
ཚིགས་དག་དང་ནི། །དེར་སྣང་ཕལ་ཆེར་ཕྱོགས་ཆོས་ཉིད། །དེས་ན་གཏན་ཚིགས་
སོགས་དོན་གྱི། །སྔོན་དུ་དེ་དབྱེ་བསྟན་པར་བྱ། །ཕྱོགས་ཆོས་མཐུན་ཕྱོགས་ཡོད་
མེད་དང༌། །རྣམ་གཉིས་རེ་རེ་དག་ལ་ཡང༌། །རྣམ་གསུམ་མི་མཐུན་ཕྱོགས་ལ་ཡང་།།
ཡོད་མེད་རྣམ་པ་གཉིས་ཕྱིར་རོ། ཞེས་གསུངས་ཤིང་། ཕྱོགས་ཆོས་འཁོར་ལོ་ལས།
གཞལ་བྱ་བྱས་དང་མི་རྟག་དང༌། །བྱས་དང་མཉན་བྱ་རྩོལ་ལས་བྱུང་།།མི་རྟག་རྩོལ་
བྱུང་རེག་མིན་པ། །དེ་དགུ་རྟགས་སུ་འདོད་པར་བྱ། །རྟག་དང་མི་རྟག་རྩོལ་བྱུང་
དང་། །བར་དུ་རྟག་པ་རྣམ་གསུམ་དང༌། །རྩོལ་བྱུང་མིན་དང་མི་རྟག་རྟག།དེ་དགུ་
བསྒྲུབ་བྱའི་ཆོས་སུ་བཟུང་། །སྟེང་འོག་གཉིས་ལ་ཡང་དག་གནས།།ལོགས་གཉིས་
འགལ་བ་གཉིས་ཡིན་ཏེ། །ཟུར་བཞི་དངོས་ཀྱི་མ་ངེས་པ། །དབུས་ན་ཐུན་མོང་མིན་
པའོ། །ཞེས་གསུངས། དེ་རྣམས་ཀྱི་དོན་བསྡུ་ན་གཏན་ཚིགས་རྣམས་ཀྱི་དང་པོར་
ཕྱོགས་ཆོས་ཅན་གྱི་གཏན་ཚིགས་སྟོན་པའི་རྒྱུ་མཚན་ཡོད་དེ། གཏན་ཚིགས་ཡང་
དག་ཐམས་ཅད་དང་། ལྟར་སྣང་ཕལ་ཆེར་ཕྱོགས་ཆོས་དང་ལྡན་པར་གསུངས་པའི་
ཕྱིར། :ཕྱོགས་ཆོས་ཅན་གྱི་གཏན་ཚིགས་ལ་གསུམ་ཡོད་དེ། དེ་ལ་མཐུན་ཕྱོགས་ལ་
ཁྱབ་བྱེད་དུ་ཡོད་པ། མཐུན་ཕྱོགས་ལ་གཏན་མེད་པ་མཐུན་ཕྱོགས་ལ་རྣམ་གཉིས་པ་
གསུམ་ཡོད་པའི་ཕྱིར། ་གསུམ་པོ་དེ་ལ་ཡ་ཡང་སོ་སོར་རྣམ་པ་གསུམ་གསུམ་གསུངས་
ཏེ། དེ་ལ་སོ་སོར་མི་མཐུན་ཕྱོགས་ལ་ཁྱབ་བྱེད་མི་མཐུན་ཕྱོགས་ལ་གཏན་མེད་པ་མི་
མཐུན་ཕྱོགས་ལ་རྣམ་གཉིས་པ་གསུམ་གསུམ་གསུངས་པའི་ཕྱིར། མཚན་གཞི་ངོས་
321

བཟུང་ན། དང་པོ་གསུམ་ནི། སྒྲ་ཆོས་ཅན། རྟག་སྟེ། གཞལ་བྱ་ཡིན་པའི་ཕྱིར། མི་རྟག་
སྟེ། བྱས་པའི་ཕྱིར། རྩོལ་བ་ལས་བྱུང་སྟེ། མི་རྟག་པའི་ཕྱིར། ཞེས་གསུངས། གཉིས་པ་
གསུམ་ནི། སྒྲ་ཆོས་ཅན།རྟག་སྟེ།བྱས་པའི་ཕྱིར། རྟག་སྟེ། མཉན་བྱ་ཡིན་པའི་ཕྱིར།
དུང་སྒྲ་ཆོས་ཅན། རྟག་སྟེ། རྩོལ་བ་ལས་བྱུང་བའི་ཕྱིར། ཞེས་གསུངས། ཐ་མ་གསུམ་
ནི། དུང་སྒྲ་ཆོས་ཅན། རྩོལ་བྱུང་མིན་ཏེ། མི་རྟག་པའི་ཕྱིར། མི་རྟག་སྟེ། རྩོལ་བྱུང་
ཡིན་པའི་ཕྱིར། རྟག་སྟེ། རེག་བྱ་ཅན་མ་ཡིན་པའི་ཕྱིར། ཞེས་གསུངས། འདི་རྣམས་
སྒྲ་ཇི་བཞིན་པ་མིན་ཏེ། རྟག་པ་མ་ཡིན་ན། གཞལ་བྱ་ཡིན་པས་ཁྱབ་པ་མེད་པའི་ཕྱིར་
དང་། མཉན་བྱ་སྒྲ་རྟག་པར་སྒྲུབ་པའི་མི་མཐུན་ཕྱོགས་ཁོ་ན་ལ་ཡོད་པའི་ཕྱིར་དང་།
རེག་བྱ་ཅན་མིན་པ་དེ་སྒྲ་རྟག་པར་སྒྲུབ་པའི་མཐུན་ཕྱོགས་ལ་ཁྱབ་བྱེད་དུ་འཇུག་པའི་
ཕྱིར། གསུངས་པའི་དགོངས་གཞི་ནི། མི་རྟག་པ་ཡིན་ན། གཞལ་བྱ་ཡིན་པས་ཁྱབ་པ་
ལ་དགོངས་པ་དང་། མི་རྟག་པ་བསྐལ་དོན་དུ་སོང་བའི་གང་ཟག་གི་ངོར་མཉན་བྱ་སྒྲ་
རྟག་སྒྲུབ་ཀྱི་མི་མཐུན་ཕྱོགས་ལ་མེད་པ་ལ་དགོངས་པ་དང་། བྱེ་བྲག་པའི་ངོར་རེག་བྱ་-
ཅན་དང་རྟག་པའི་གཞི་མཐུན་ཡོད་པ་ལ་དགོངས་སོ། རང་ལུགས་ནི། དེ་གསུམ་གྱི་
མཚན་གཞི་རིམ་བཞིན་སྒྲ་ཆོས་ཅན། རྟག་སྟེ། རི་བོང་རྭ་མེད་ཡིན་པའི་ཕྱིར། ཞེས་
དང་། དེ་ཆོས་ཅན། རྟག་སྟེ། སྒྲའི་ལྡོག་པ་ཡིན་པའི་ཕྱིར། ཞེས་དང་།རྗེས་དཔག་ཆོས་
ཅན། ཚད་མ་ཡིན་ཏེ། རྟོག་པ་ཡིན་པའི་ཕྱིར། ཞེས་པ་ལྟ་བུའོ། དེས་ན་དེ་སྒྲུབ་ཀྱི་
མཐུན་ཕྱོགས་ལ་རྣམ་གཉིས་སུ་མི་འཇུག་པ་གང་ཞིག །དེ་སྒྲུབ་ཀྱི་ཚུལ་གསུམ་དུ་
དམིགས་པ།:་་དེ་སྒྲུབ་ཀྱི་མཐུན་ཕྱོགས་ལ་ཁྱབ་བྱེད་དུ་འཇུག་པའི་རྟགས་ཡང་དག་གི་
མཚན་ཉིད། དེ་སྒྲུབ་ཀྱི་མཐུན་ཕྱོགས་ལ་ཁྱབ་བྱེད་དུ་མི་འཇུག་པ་གང་ཞིག།དེ་སྒྲུབ་ཀྱི་
ཚུལ་གསུམ་དུ་དམིགས་པ། དེ་སྒྲུབ་ཀྱི་མཐུན་ཕྱོགས་ལ་རྣམ་གཉིས་སུ་འཇུག་པའི་
རྟགས་ཡང་དག་གི་མཚན་ཉིད་ཡིན་ནོ། གཞུང་དོན་ནི། གཏན་ཚིགས་རབ་ཏུ་དབྱེ་བའི་
322

དོན། རྐང་པ་བཞི་ལ། སློབ་དཔོན་ཕྱོགས་ཀྱི་གླང་པོས་ཕྱོགས་ཆོས་ཅན་གྱི་གཏན་
ཚིགས་དགུར་བསྡུས་ནས་གསུངས་པ་ཆོས་ཅན། དགོས་པ་ཡོད་དེ། དེ་རྣམས་
འཇུག་ཚུལ་བདེ་བླག་ཏུ་རྟོགས་པའི་དགོས་པ་ཡོད་པའི་ཕྱིར། ཁོ་ན་རེ། བྱས་པ་ཆོས་
ཅན། སྒྲས་ཁྱད་པར་དུ་བྱས་པར་ཐལ། སྒྲ་མི་རྟག་པར་སྒྲུབ་པའི་ཕྱོགས་ཆོས་ཡིན་པའི་
ཕྱིར།འདོད་ན། སྒྲ་ལས་གཞན་ལ་རྗེས་སུ་མི་འགྲོ་བར་ཐལ། འདོད་པའི་ཕྱིར་ཞེ་ན།མ་
ཁྱབ་ཅེས་སྟོན་པ་ལཾ།:ཆོས་ཀྱི་ཚིག་ཕྲད་ཐ་དད་པར། རྐང་པ་བརྒྱད་ལ།སྒྲས་ཁྱད་པར་
དུ་བྱས་ན་སྒྲ་ལས་གཞན་ལ་རྗེས་སུ་མི་འགྲོ་བས་མ་ཁྱབ་སྟེ། ་རྣམ་གཅོད་དེ་ལ་ངེས་
བཟུང་སྦྱར་བའི་དབང་གིས་མི་ལྡན་རྣམ་གཅོད། གཞན་ལྡན་རྣམ་གཅོད། མི་སྲིད་རྣམ་
གཅོད་གསུམ་ཡོད་པའི་ཕྱིར།།རྣམ་གཅོད་གསུམ་གྱི་དོན་གོ་བ་ལ་ངེས་བཟུང་ཚིག་
ཟིན་ལ་སྦྱོར་མི་དགོས་ཏེ།ོབརྗོད་འདོད་ལ་བརྟེན་ནས་རྣམ་གཅོད་གསུམ་གྱི་དོན་གོ་བ་
ཡོད་པའི་ཕྱིར། རྗོད་བྱེད་ཀྱི་ངག་དོན་མཐུན་རྣམས་ནི་རང་གི་འགལ་ཟླ་རྣམ་པར་གཅོད་
པའི་འབྲས་བུ་ཅན་ཡིན་པའི་ཕྱིར།དཔེར་ན་ནག་པ་འཕོངས་སྐྱེན་ཞེས་པ་དང་། སྲིད་
སྒྲུབ་འཕོངས་སྐྱེན་ཞེས་དང་། — མཚོ་སྐྱེས་ལ་སྔོན་པོ་སྲིད་དོ་ཞེས་པའི་ངག་ལས་རིམ་
བཞིན་དུ་རྣམ་གཅོད་གསུམ་པོའི་དོན་གོ་བ་བཞིན། དེས་ན་ཆོས་དེ་གཞི་དེ་ལ་མི་ལྡན་
པ་རྣམ་པར་གཅོད་པའི་མཉན་བྱ། ཆོས་དེ་གཞི་དེ་ལ་མི་ལྡན་པ་རྣམ་པར་གཅོད་པའི་
སྒྲའི་མཚན་ཉིད། ཆོས་དེ་གཞི་དེ་ལས་ག ་ལྡན་པ་རྣམ་པར་གཅོད་པའི་མཉན་བྱ།
ཆོས་དེ་གཞི་དེ་ལས་གཞན་ལ་ལྡན་པ་རྣམ་པར་གཅོད་པའི་སྒྲའི་མཚན་ཉིད། ཆོས་དེ་
གཞི་དེ་ལ་མི་སྲིད་པ་རྣམ་པར་གཅོད་པའི་མཉན་བྱ། ཆོས་དེ་གཞི་དེ་ལ་མི་སྲིད་པ་རྣམ་
པར་གཅོད་པའི་སྒྲའི་མཚན་ཉིད། མཚན་གཞི་རྣམས་བཤད་ཟིན།ཕྱོགས་ཆོས་ཅན་གྱི་
གཏན་ཚིགས་དགུ་གསུངས་པའི་དགོས་པ་འཆད་པ་ལ། མདོར་བསྟན་པ་དང་། རྒྱས་
པར་བཤད་པ་གཉིས། དང་པོ་འཆད་པ་ལ། རང་བཞིན་འབྲས་བུ་གྲུབ་དོན་དུ།རྐང་པ་
323 ་་་

བཞི་ལ། ངག་དོན།མས་རིམ་བཞིན་བཀོད་ན། ཁོ་ན་རེ། དེ་སྒྲུབ་ཀྱི་ཕྱོགས་ཆོས་གང་
ཞིག །དེ་སྒྲུབ་ཀྱི་མཐུན་ཕྱོགས་ལ་རྗེས་སུ་འགྲོ་བ། མི་མཐུན་ཕྱོགས་ལ་གཙོ་བོར་རྗེས་
སུ་འགྲོ་བ། དེ་གཉིས་ཀ་ལ་ཆ་མཉམ་དུ་རྗེས་སུ་འགྲོ་བའི་རྟགས་ཡང་དག་ཏུ་འགྱུར་རོ་
ཞེས་ཟེར། དེ་རྣམས་འགོག་པའི་ཕྱིར། མ་ངེས་པའི་གཏན་ཚིགས་ལྷག་མ་གསུམ་
གསུངས་པ་ཆོས་ཅན། དགོས་པ་ཡོད་དེ།སྔར་བཤད་ཀྱི་ལོག་རྟོག་དེ་རྣམས་བཀག་པའི་
སྒོ་ནས་དེ་སྒྲུབ་ཀྱི་རྟགས་ཡང་དག་ཡིན་ན། དེ་སྒྲུབ་ཀྱི་མི་མཐུན་ཕྱོགས་ལ་མེད་པ་
དགོས་སོ་ཞེས་རྟོགས་པའི་དགོས་པ་ཡོད་པའི་ཕྱིར། ཁོ་ན་རེ། ལྡོག་པ་རྐྱང་པ་ཅན་གྱི་
རྟགས་ཡང་དག་དང་། རྗེས་འགྲོ་རྐྱང་པ་ཅན་གྱི་རྟགས་ཡང་དག་ཡོད་དོ་ཞེས་ཟེར། དངོས་
ཀྱི་མ་ངེས་པའི་གཏན་ཚིགས་དང་། ཐུན་མོང་མིན་པའི་མ་ངེས་པའི་རྟགས་ཀྱི་དཔེར་
བརྗོད་གསུངས་པ་ཆོས་ཅན། དགོས་པ་ཡོད་དེ། ལོག་རྟོག་གཉིས་པོ་དེ་བཀག་པའི་སྒོ་
ནས་རྟགས་ཡང་དག་གི་མཚན་ཉིད་ཀྱི་ཚུལ་དེ་ལ་གསུམ་ཁོ་ནར་གྲངས་ངེས་སོ་ཞེས་
རྟོགས་པའི་དགོས་པ་ཡོད་པའི་ཕྱིར། ཁོ་ན་རེ། གཏན་ཚིགས་ཡང་དག་དང་ལྟར་སྣང་
གི་རྣམ་དབྱེ་མཐའ་གཅིག་ཏུ་མ་ངེས་ཏེ། དེ་གཉིས་ནི་སྐྱེས་བུའི་འདོད་པ་ཙམ་གྱི་རྗེས་སུ་
འགྲོ་ལྡོག་བྱེད་པའི་ཕྱིར་ཞེ་ན། གཏན་ཚིགས་ཡང་དག་གཉིས་དང་འགལ་རྟགས་གཉིས་
ཀྱི་དཔེར་བརྗོད་གསུངས་པ་ཆོས་ཅན།དགོས་པ་ཡོད་དེ།ལོག་རྟོག་དེ་རྣམས་བཀག་
པའི་སྒོ་ནས་རྟགས་ཡང་དག་གི་མཚན་གཞི་ལ་འབྲས་རང་མ་དམིགས་པའི་རྟགས་ཡང་
དག་གསུམ་ཁོ་ནར་གྲངས་ངེས་སོ་ཞེས་རྟོགས་པའི་དགོས་པ་ཡོད་པའི་ཕྱིར་རོ། ༈།གསུམ་
པ་མཇུག་གི་བྱ་བ་ནི། ཡོན་ཏན་དུ་མའི་རྒྱན་གྱིས་སྤྲས།།བཤེས་གཉེན་དམ་པ་ཆོས་
རྒྱལ་གྱིས། །རིང་ནས་ནན་གྱིས་བསྐུལ་བའི་ངོར།།རིགས་པའི་རྒྱན་གྱི་མུན་སེལ་འདི།།
དཔལ་ལྡན་བཀྲ་ཤིས་ལྷུན་པོ་རུ།།བཤེས་གཉེན་ཆོས་འབྱོར་དཔལ་བཟང་གིས། །མྱུར་
དུ་རྫོགས་པར་སྦྱར་བ་ཡིན། །བློ་བཟང་བཤེས་གཉེན་དམ་པ་ཡིས།།ཡིག་འབྲུ་ཤིན་ཏུ་
324~

དག་པར་བྲིས། །འདི་ཡི་དགེ་བས་འགྲོ་བ་ཀུན། །དྲི་མེད་རིགས་པའི་དཔུང་ཚོགས་
ཀྱིས། །བསྟན་པའི་རྒྱལ་མཚན་འཛིན་པར་ཤོག་།གང་གི་བློ་གྲོས་ཆུ་གཏེར་ལས་འོངས་
པའི། །ལེགས་བཤད་ཡིད་བཞིན་ནོར་བུའི་འོད་དཔུང་གིས། །སྐལ་བཟང་དོན་གཉེར་
སྐྱེ་བོའི་ཚོགས་རྣམས་ཀྱི། །མ་རིག་རྨོངས་པའི་མུན་པ་ཐམས་ཅད་བསལ། །བློ་གྲོས
རྣམ་པར་དག་པའི་མིག་སྦྱིན་པས། །དཔལ་ལྡན་ལེགས་བཤད་རིགས་པའི་རྒྱན་བཟང་
གི །ངོ་མཚར་ལྟད་མོ་མ་ལུས་ཅི་ཡང་མཐོང་། །རིགས་པའི་གླུ་ལེན་དགའ་བའི་ཟློས་
གར་བྱེད།།ཐོས་བསམ་སྒོམ་པའི་དགའ་སྟོན་དཔག་མེད་མྱོང་། །དད་ལྡན་སྐྱེ་བོ་གཞན་
གྱི་ཡིད་རབ་འཕྲོག །ཀུན་གྱིས་བསྟོད་ཅིང་མཚར་དུ་འཛིན་པས་ན། །རྣམ་བཤད་
འདི་ནི་རྒྱན་གྱི་མུན་སེལ་ཡིན། །བླ་མའི་དགོངས་པ་ཇི་བཞིན་བཀོད་པའི་ཕྱིར། །རང་
བཟོའི་ཉེས་པས་འདི་ལ་གོས་པ་མེད། །སྤྱི་དོན་སོ་སོའི་གཞུང་དང་སྦྱར་བ་དང་། །
ལེགས་བཤད་གཏེར་དུ་སྦས་པ་གསལ་བའི་ཕྱིར། །ཟློས་པའི་ཉེས་པའང་འདི་ལ་ཡོད་
མ་ཡིན། །གལ་ཏེ་འདི་ལ་ནོངས་པའི་ཚོགས་མཆིས་ན། །བསམ་པ་ཐག་པས་དམ་པའི་
མགོན་ལ་བཤགས། །ལེགས་པར་བཤད་རྣམས་དཔལ་ལྡན་བླ་མའི་དྲིན། །དཀའ་དྲིན་
དྲན་ནོ་ཡང་ཡང་གུས་ཕྱག་འཚལ། །འདི་ཡི་དགེ་བས་བདག་གཞན་འགྲོ་བ་ཀུན། །
རྟག་ཏུ་ངུ་དང་ནོར་བཟང་ཇི་བཞིན་དུ། །བཤེས་གཉེན་དམ་པའི་བཀའ་བཞིན་སྒྲུབ་པར་
ཤོག །སྐྱབས་གསུམ་ངོ་བོ་སྲིད་གསུམ་གཙུག་གི་རྒྱན། །དུག་གསུམ་ནད་སེལ་ཁམས་
གསུམ་ཆོས་ཀྱི་རྗེ། །བསླབ་གསུམ་རྒྱལ་མཚན་སྲིད་གསུམ་རྩེ་མོར་སྒྲེང་། །མཚུངས་
མེད་བླ་མ་མཆོག་གི་བཀྲ་ཤིས་ཤོག །མཚན་དཔེའི་དཔལ་འབར་འོད་ཀྱི་དྲ་བས་
བསྐོར། །ཐར་ལམ་སྟོན་པ་ཡན་ལག་དྲུག་ཅུའི་དབྱངས། །མཁྱེན་བརྩེ་ནུས་པའི་ཡོན་
ཏན་ཕ་མཐའ་ཡས། །ཟླ་མེད་སྟོན་པ་དེ་ཡི་བཀྲ་ཤིས་ཤོག།འཁོར་བའི་རྒྱ་མཚོ་ཆེ་ལས་
སྒྲོལ་བའི་གྲུ། །མ་རིག་མུན་པ་སེལ་བའི་སྒྲེན་མེ་མཆོག།སྡུག་བསྔལ་ནད་བརྒྱ་སེལ་
325

བའི་བདུད་རྩིའི་སྨན། །དཔལ་ལྡན་འདོད་དགུ་འབྱུང་བའི་ཡིད་བཞིན་ནོར། ལུས་ཅན་
ཀུན་གྱིས་ཐར་ལམ་འཚོལ་བའི་མིག །བདེ་གཤེགས་རྣམས་ཀྱི་བགྲོད་པ་གཅིག་པའི་
ལམ། །ཀུན་མཁྱེན་རྒྱལ་བའི་བསྟན་པ་རིན་པོ་ཆེ།།སྲིད་མཐའི་བར་དུ་གནས་པའི་བཀྲ་
ཤིས་ཤོག །ཐོག་མེད་དུས་ནས་མངོན་པར་སངས་རྒྱས་ཀྱང་། །ཐབས་མཁས་སྤྲུལ་
པས་འགྲོ་བའི་དོན་མཛད་ཅིང་། །རྒྱལ་བའི་སྤྱན་སྔར་ཞལ་བཞེས་མ་བསྙེལ་བར། །
རྒྱལ་བའི་བསྟན་དང་བསྟན་འཛིན་སྐྱེས་བུ་རྣམས། །སྲོག་ལས་གཅེས་པར་བསྲུང་བར་
དབང་བསྐུར་བའི། །དཔལ་ལྡན་གསང་བདག་ཚངས་དང་དབང་པོ་དང་། །དམ་ཅན་
ཆོས་རྒྱལ་དམག་ཟོར་རྒྱལ་མོ་སོགས། །བསྟན་སྲུང་རྒྱ་མཚོའི་ཚོགས་ཀྱིས་བཀྲ་ཤིས་
ཤོག །ཅེས་ཚད་མའི་བསྟན་བཅོས་ཆེན་པོ་རིགས་པའི་རྒྱན་གྱི་མུན་སེལ་ཞེས་བྱ་བ་
འདི་ནི། ཆོས་ཀྱི་རྒྱལ་པོ་བློ་བཟང་གྲགས་པའི་བསྟན་པ་བསྟན་འཛིན་དང་བཅས་པ་
ཐམས་ཅད་ལ་མི་ཕྱེད་པའི་དད་པ་བརྟན་པོ་ཐོབ་ཅིང་། སེམས་ཅན་ཐམས་ཅད་ལ་དམིགས་
པའི་ཐུགས་རྗེ་ཆེན་པོའི་གཞན་དབང་དུ་གྱུར་པས་རྒྱལ་བའི་བསྟན་པ་སྲོག་ལས་གཅེས་
པར་བཟུང་བའི་སྒོ་ནས་ཉིན་མོ་ལྟར་གསལ་བར་མཛད་པའི་བདག་ཉིད་ཆེན་པོ་དོན་གྱི་སླད་
དུ་མཚན་ནས་སྨོས་ཏེ། ཆོས་ཀྱི་རྗེ་ཐམས་ཅད་མཁྱེན་པ་དགེ་འདུན་གྲུབ་པ་དཔལ་བཟང་
པོའི་ཞབས་ཀྱི་རྡུལ་སྤྱི་བོས་བསྟེན་པའི་བཀའ་དྲིན་གྱིས་ཉེ་བར་འཚོ་བ་རིགས་པ་སྨྲ་
བ་ཆོས་འབྱོར་དཔལ་བཟང་པོས་གཙོ་བོར་རིགས་རྒྱན་ལ་བརྟེན་ཅིང་། རྣམ་འགྲེལ་ངེས་
རིགས་ཐིགས་ལ་སོགས་པ་ཀུན་མཁྱེན་པའི་སྐྱེས་བུ་དར་མ་རིན་ཆེན་གྱི་ལེགས་བཤད་
རྣམས་ལ་བརྟེན་ནས་རང་ལུགས་ཕྱོགས་ཙམ་བརྗོད་པ་འདི་ནི།དད་པ་དང་ཤེས་རབ་ལ་
སོགས་པའི་ཡོན་ཏན་དུ་མའི་དཔལ་གྱིས་མངོན་པར་མཐོ་བའི་དགེ་བའི་བཤེས་གཉེན་
ཆོས་རྒྱལ་བས་འབུལ་བ་ཞབས་ཏོག་ཕུན་སུམ་ཚོགས་པ་སྒྲུབ་ཅིང་ནན་གྱིས་བསྐུལ་?
བའི་ངོར། བཀྲ་ཤིས་པའི་དགེ་མཚན་དུ་མ་དང་ལྡན་པའི་ཆོས་གྲྭ་ཆེན་པོ་བཀྲ་ཤིས་ལྷུན་
326~

པོ་དཔལ་གྱི་སྡེ་ཆེན་ཕྱོགས་ཐམས་ཅད་ལས་རྣམ་པར་རྒྱལ་བའི་གླིང་གི་གཙུག་ལག་ཁང་
ཆེན་པོར་མྱུར་བར་སྦྱར་བའི་ཡི་གེ་པ་ནི་མཁྱེན་རབ་ཀྱི་དབང་ཕྱུག་བློ་བཟང་བཤེས་
གཉེན་དམ་པས་ཤིན་ཏུ་དག་པར་བྲིས་པ་དགེའོ།། །།འདིས་ཀྱང་ཀུན་མཁྱེན་རྒྱལ་
བའི་བསྟན་པ་རིན་པོ་ཆེ་ཕྱོགས་དུས་ཐམས་ཅད་དུ་དར་ཞིང་རྒྱས་ལ་ཡུན་རིང་དུ་གནས་
པར་བྱེད་ནུས་པར་གྱུར་ཅིག །།མངྒ་ལཾ།། །།
ཨོཾ་སྭ་སྟི། བློ་བཟང་གྲགས་བསྟན་ལུང་རྟོགས་བཤད་སྒྲུབ་འཕྲིན་ལས་ཟབ་གསང་ལྷུན་
གྱིས་གྲུབ། །འགྲོ་ཀུན་འཁོར་བའི་ཀློང་ལས་སྒྲོལ་ཕྱིར་ཟབ་རྒྱས་ཆོས་ཀྱི་འབྱོར་པའི་དཔལ། །
རྒྱལ་བའི་ཡོན་ཏན་མཁས་བཙུན་བཟང་པོས་སྐལ་བཟང་གདུལ་བྱར་གཏན་བདེའི་ལམ།།
ངོ་མཚར་སྒྱུ་འཕྲུལ་སྣ་ཚོགས་མཚན་མས་སྟོན་མཁས་དཔལ་ལྡན་བླ་མར་འདུད། །རབ་
འབྱམས་ཤེས་བྱའི་ཆོས་ཉིད་གནས་ལུགས་ཀུན། །དད་འབྱོར་སྐལ་ལྡན་ཡོངས་ལ་
ལུང་རིགས་ཀྱི། །དྲི་མེད་ལམ་ནས་གསལ་མཛད་མཁས་པའི་དཔལ། །བཟང་པོའི་བྱ་
བས་རྣམ་འགྲེལ་རྒྱས་བྱེད་ཀྱི། །གཞུང་བཟང་ཚད་མའི་དཀའ་གནད་རིགས་པའི་རྒྱན། །
མུན་སེལ་ཞེས་བྱའི་བསྟན་བཅོས་འདི་ཉིད་ནི། །ཆོས་ཀྱི་གྲགས་པའི་གཞུང་དོན་སྲིད་
པའི་མིག་།འཛམ་གླིང་ལྷ་ལམ་མཛེས་པའི་རྒྱན་མཆོག་ཡིན། །རིགས་པའི་གཞུང་
འདིའི་དགོངས་དོན་སྙིང་དབུས་སུ། །བཅངས་པའི་སྐྱེ་བོ་རྣམ་གྲོལ་དོན་གཉེར་བས། །ལུང་
རིགས་དྲི་མེད་ཤེས་རབ་མཚོན་གྱི་མདས།།བདག་འཛིན་དགྲ་བོའི་ཙིཏྟ་དུམ་བུར་བྱེད། །
སྤངས་རྟོགས་ཡོན་ཏན་སྟོན་པའི་གཞུང་ལུགས་འདིའི། །འཕྲིན་ལས་འོད་ཀྱི་ཉི་མ་བསྐལ་
བརྒྱའི་བར།།བསྲིང་སྟེ་སྐལ་ལྡན་ངེས་ལེགས་ལ་བཀྲི་ཕྱིར། །འཛད་མེད་པར་གྱི་ཆོས་
སྦྱིན་སྒོ་འཕར་ཕྱེ། །འདིར་འབད་དགེ་བས་གངས་ལྗོངས་ཕན་བདེའི་གཞི། །སྣང་མཐའི་
མགོན་པོ་བསྐལ་བརྒྱར་ཞབས་པད་བརྟན། །ཆོས་གྲྭ་ཆེ་འདིའི་དགེ་འདུན་འདུས་པའི་
།ཐུགས་མཐུན་ཁྲིམས་གཙང་བཤད་སྒྲུབ་འཕེལ་བར་ཤོག །འཇིག་རྟེན་སྤྱི་དང་
327:.~

ཁྱད་པར་ཡུལ་ཕྱོགས་འདིར། །ནད་མུག་འཁྲུག་རྩོད་ཉེར་འཚེ་རབ་ཏུ་ཞི། །ཆར་ཆུ་དུས་
འབེབས་ལོ་ཕྱུགས་རྟག་ལེགས་སོགས། ་།ཆོས་འབྱོར་བདེ་སྐྱིད་དཔལ་ལ་རྟག་སྤྱོད་
ཤོག །ཚུལ་འདིའི་རྒྱུ་སྦྱོར་དྷརྨའི་མིང་ཅན་ལ། །འདས་གསོན་འབྲེལ་ཐོགས་ཇི་སྙེད་
མཆིས་རྣམས་དང་། །པར་རྐོ་པར་ཡིག་འདྲི་ཞིང་ཞུས་དག་སོགས། །གྲོགས་བྱེད་
རྣམས་ཀྱང་སྒྲིབ་བྱང་ཚོགས་རྫོགས་ཤོག །བདག་ཀྱང་དེང་ནས་བྱང་ཆེན་མ་ཐོབ་
བར། །སྐྱེ་བའི་ཕྲེང་བར་དལ་འབྱོར་ལུས་ཐོབ་ཅིང་། །ཐེག་མཆོག་དགེ་བའི་བཤེས་
ཀྱིས་མཉེས་བཞིན་འཛིན།།གཞུང་བཟང་དགོངས་དོན་བཤད་སྒྲུབ་མཐར་ཕྱིན་ཤོག །
ཁྱད་པར་ཀུན་མཁྱེན་ཆེན་པོའི་བཞེད་དགོངས་དོན། །རིགས་གཞུང་འདི་ཡིས་ས་སྟེང་
ཀུན་ཁྱབ་ཅིང༌། །གདུལ་བྱས་མངོན་མཐོ་ངེས་ལེགས་རིགས་ལམ་ནས། །ངེས་རྙེད་
སྒྲུབ་བརྩོན་གཏན་བདེའི་དཔལ་ཐོབ་ཤོག །དེ་ལྟར་ལྷག་བསམ་དག་པས་སྨོན་པའི་
དོན། །གེགས་མེད་བདེ་བླག་ཉིད་དུ་འགྲུབ་པའི་གྲོགས། །བསླུ་མེད་རིན་ཆེན་གསུམ་
དང་ཁྱད་པར་དུ། །འདོད་ཁམས་བདག་མོས་མཛོད་ལ་བཀྲ་ཤིས་སྩོལ།།ཞེས་རབ་བྱུང་
བཅུ་དྲུག་པ་མེ་བྱ་ལོར་ཀུན་མཁྱེན་གཉིས་པ་ཆོས་འབྱོར་དཔལ་བཟང་པོས་མཛད་པའི་
རྣམ་འགྲེལ་ཚད་མའི་བསྟན་བཅོས་རིགས་པའི་རྒྱན་གྱི་མུན་སེལ་ཞེས་བྱ་བའི་ལེའུ་བཞི་
ཚང་བའི་མ་དཔེ་བྲིས་མ་ཞིག་༧ སྐྱབས་མགོན་ཐམས་ཅད་མཁྱེན་པའི་གཟིགས་དཔེའི་
ཁྲོད་དུ་འདུག་པ་ལས་སྔོན་ཆད་པར་དུ་མ་འཁོད་པས་དཔེ་རྒྱུན་དཀོན་གཤིས་བློ་གསལ་
དོན་གཉེར་བ་རྣམས་ལ་ཕན་རེའི་ལྷག་བསམ་དག་པས་པར་དུ་བསྐྲུན་ཅིང་། དེ་ཡང་
མཁས་གྲུབ་སྨྲ་བའི་ཉི་མས། སྐྱེ་རྒུ་རྣམས་ཀྱི་ཕན་བདེ་ནི། །མ་ལུས་རྒྱལ་བའི་བསྟན་
ལས་ཡིན། ཞེས་གསུངས་པ་ལྟར། འཇིག་རྟེན་གྱི་ཁམས་འདིར་ཕན་བདེའི་ལེགས་
ཚོགས་ཐམས་ཅད་འབྱུང་བའི་གཞི་རྩ་རྒྱལ་བསྟན་རིན་པོ་ཆེ་འདི་ཉིད་ཡིན་ཅིང་། དེ་
ཡང་དར་རྒྱས་ཡུན་གནས་ཀྱི་རྩ་བ་དགེ་འདུན་རྣམས་དང༌། དེ་དག་གིས་སྡེ་སྣོད་རིན་
328.~

པོ་ཆེ་རྣམས་དང་། དེའི་དགོངས་པ་འགྲེལ་བའི་བསྟན་བཅོས་རྣམས་ལ་ཐོས་བསམ་
འཆད་ཉན་ཚུལ་བཞིན་དུ་དགོས་ཤིང་། དེ་ཡང་རྗེ་གུང་ཐང་བསྟན་སྒྲོན་གྱི་བསླབ་བྱར།
འཁྲུལ་བྲལ་གཞུང་རེ་ངེས་བཟུང་གཞིར་བྱས་ནས། ཞེས་སོགས་གསུངས་པ་ལྟར།
བཀའ་དང་བསྟན་བཅོས་ཀྱི་དགོངས་པ་འགྲེལ་བའི་བསྟན་བཅོས་ཚད་མའི་སྐྱེས་བུས་
གསུངས་པ་རེ་ལ་འཇུ་ས་བྱས་ཏེ་རྣམ་གྲོལ་དོན་དུ་གཉེར་བའི་སྐྱེས་བུས་ཉམས་སུ་བླང་
བྱའི་དོན་རྣམས་གཏན་ལ་འབེབས་དགོས་ཤིང་། དེ་ལ་བཀའ་གདམས་གླེགས་བམ་
ལས། ཐོས་བསམ་ཆོས་ཀྱི་འབྱོར་པ་ཅན། ཞེས་གནས་དང་གང་ཟག་ཅིག་ཅར་དུ་ལུང་
བསྟན་པ་ཀུན་མཁྱེན་ཆོས་འབྱོར་དཔལ་བཟང་ཞེས་མཁས་བཙུན་བཟང་གསུམ་གྱི་
གྲགས་སྙན་ཕྱོགས་བརྒྱར་ཁྱབ་པ་དེ་ཉིད་རང་ཅག་གྲྭ་ཚང་འདི་ཉིད་ཀྱི་ཆོས་སྒོར་བཞུགས་
པའི་གདུལ་བྱ་རྣམས་ཀྱི་བགོ་སྐལ་དུ་བབས་པ་ཡིན་གཤིས་དམ་པ་མཆོག་གི་གཞུང་
བཟང་རང་ཅག་ལ་གདམས་པ་རྣམས་ལ་ཐོས་བསམ་གྱི་གཞིར་བྱས་ཏེ་ཐུབ་པའི་གསུང་
རབ་ཀྱི་དགོངས་འགྲེལ་རྒྱ་བོད་ཀྱི་བསྟན་བཅོས་རྣམས་དང་། ཁྱད་པར་འཇམ་མགོན་
ཆོས་ཀྱི་རྒྱལ་པོ་ཙོང་ཁ་པ་ཆེན་པོ་ཡབ་སྲས་ཀྱི་གཞུང་ལུགས་ཀྱི་དགོངས་དོན་འཚོལ་
བ་ལ་ཞུགས་ན་རྒྱལ་བའི་དགོངས་པ་བདེ་བླག་ཏུ་རྙེད་པར་འགྱུར་ཞིང་། དེ་ལས་གཞན་
ཡིག་ཆ་མང་པོའི་རྗེས་སུ་འབྲང་ན་རང་ལུགས་གཏད་སོ་མེད་པར་འགྱུར་བ་དང་། རང་
གི་བློ་གྲོས་ཀྱི་རྩལ་བརྟན་པོར་མི་འགྱུར་ཞིང་།ལྷག་པར་མཚལ་རང་དང་བཙག་མིའི་
དཔེའི་ངང་ཚུལ་དང་། བླ་མ་གོང་མའི་བཞེད་སྲོལ་ཐུན་མོང་མ་ཡིན་པ་ཉམས་པ་དང༌།
གཉེར་གཏད་ཀྱི་ཆོས་སྲུང་རྣམས་ཀྱང་ཐུགས་མི་མཉེས་ཤིང་ལྷ་བདུད་དུ་བབས་པར་
འགྱུར་བ་སོགས་ཕྱི་ནང་གི་རྒྱུ་རྐྱེན་རྟེན་འབྲེལ་དུ་མ་ལ་ཡང་བལྟོས་དགོས་གཤིས་གནས་
ལུགས་དེ་རྣམས་ཐུགས་ཡུལ་དུ་བཅང་སྟེ་བླང་དོར་ཕྱིན་ཅི་མ་ལོག་པའི་སྒོ་ནས་ཚད་
མའི་བསྟན་བཅོས་འདི་ཉིད་དར་ཞིང་རྒྱས་ལ་ཡུན་རིང་དུ་གནས་པའི་རྐྱེན་དུ་འགྱུར་
~329 ~

བའི་ཐོས་བསམ་སྒོམ་པ་ལ་གཞོལ་བ་ཞིག་རྣམ་གྲོལ་དོན་གཉེར་གྱི་བློ་གསལ་བྱོན་དང་
འབྱོན་འགྱུར་རྣམས་ནས་ཅིས་ཀྱང་ཕྱག་ལེན་དུ་བསྟར་རྒྱུ་དགོངས་མཚོར་ཆུབ་པ་ཞེས་
ཐལ་མོ་སྦྱར་ཏེ་ཞུ་རྒྱུ་བཅས་རྣམས་རྒྱུ་སྦྱོར་བྱེད་པོ་སྣང་མཐའི་མགོན་པོ་སྐུ་འཕྲེང་བཅུ་
པའི་ཡོངས་འཛིན་གདན་ཁྲིར་འགྱིང་བ་སྔགས་ཟུར་བཞད་པ་དངུལ་ཆུ་སྤྲུལ་མིང་དཀའ་
བཅུ་བ་བློ་བཟང་ཆོས་འཕེལ་གསང་བདག་བསྟན་པའི་རྒྱལ་མཚན་དུ་འབོད་པས་པར་
བྱང་སྨོན་ཚིག་དང་གསལ་འདེབས་ཆབ་སྦྲགས་སུ་བྲིས་པ་འདིས་ཀྱང་རྒྱལ་བསྟན་
ཡུན་རིང་གནས་པའི་རྒྱུར་གྱུར་ཅིག།
རྒྱལ་བའི་མདོ་རྒྱུད་ཆོས་ཚུལ་མཐའ་ཀླས་པ། །
རྒྱལ་བའི་བཀའ་བཞིན་འགྲེལ་ལ་དབང་འབྱོར་བ། །
རྒྱལ་བསྟན་ཕྱོགས་བརྒྱར་སྤེལ་བའི་གཉེན་གཅིག་པུ། །
རྒྱལ་ཚབ་དཔལ་ལྡན་བླ་མ་བཟང་པོས་སྐྱོངས།།
དགག་སྒྲུབ་རྩོད་ངག་གད་རྒྱངས་མཐོན་པོ་ཡིས།།
ཕས་རྒོལ་ལོག་སྨྲའི་ས་སྲུང་འབུམ་གྱི་སྲོག །
ལྐོག་མར་འབྱིན་མཛད་རིགས་སྨྲ་ཀུན་གྱི་མཆོག་
གཏན་གྱི་སྐྱབས་གནས་ཀུན་མཁྱེན་ཆེན་པོར་འདུད། །
རྨད་བྱུང་ཆོས་ཕུང་བརྒྱད་ཁྲི་བཞི་སྟོང་གི།
རྨད་བྱུང་སྙིང་བཅུད་གཏན་ཚིགས་རིགས་པའི་དཔྱིད།
རྨད་བྱུང་དྲི་མེད་ལུང་རིགས་ཀྱིས་ཕྱུག་པའི། །
རྨད་བྱུང་རིགས་སྨྲའི་མིག་གི་དགའ་སྟོན་ཉིད། །
གང་དེས་ལེགས་གསུངས་ངོ་མཚར་བསྟན་བཅོས་མཆོག
གང་ལ་རྩེ་གཅིག་དད་པའི་རྒྱུ་སྦྱོར་བས། །
330~

དཔར་དུ་སྐྲུན་དགེས་འཇམ་དཔལ་སྙིང་པོའི་བསྟན།།
འཛིན་པའི་སྐྱེ་བོས་ས་སྟེང་གང་གྱུར་ཅིག །
༄༅། །དད་གཏོང་ལྷག་བསམ་ཡངས་པའི་རྒྱུ་སྦྱོར་བ་གནས་པ་དཀའ་ཆེན་ཐུབ་
བསྟན་ཆོས་འཕེལ་ལགས་ཤག་ཚང་ལྟོས་བཅས་ནས། སྤྱི་དོན་ཚད་མ་རིགས་པའི་རྒྱན་
གྱི་མུན་སེལ་དང་། རྣམ་འགྲེལ་མཐའ་དཔྱོད་མཁས་པའི་མགུལ་རྒྱན་གཉིས་དོན་གཉེར་
ཅན་རྣམས་ཀྱིས་གཟིགས་བདེའི་ཕྱིར་ཀུན་སློང་བཟང་པོས་རྒྱུ་ཡོན་སྦྱར་ཏེ། རབ་གསལ་
གློག་གི་འཕྲུལ་དཔར་དུ་གསར་བསྐྲུན་བགྱིས་པའི་དགེ་བས་རྒྱལ་བསྟན་སྤྱི་དང་ཁྱད་པར་
དུ་ཡང་ཡབ་རྗེ་རྒྱལ་བ་གཉིས་པའི་མདོ་སྔགས་ཟུང་འབྲེལ་གྱི་བསྟན་པ་དྲི་བྲལ་ཚང་ལ་
མ་ནོར་བ་དེ་ཉིད་སྒོ་དང་ཕྱོགས་དུས་གནས་སྐབས་ཐམས་ཅད་དུ་དར་ཞིང་རྒྱས་ལ་ཡུན་
རིང་དུ་གནས་པ་དང་དེ་འཛིན་གྱི་སྐྱེས་བུ་དམ་པ་རྣམས་སྐུ་ཚེ་ཞབས་པད་རྡོ་རྗེའི་ཁམས་
སུ་བརྟན་པའི་རྒྱུ་ཁོ་ནར་གྱུར་ཅིག །།། སརྦམངྒལཾ༎
གདན་ས་ཆེན་པོ་བཀྲ་ཤིས་ལྷུན་པོའི་ནང་བསྟན་གསུང་རབ་དཔར་ཁང་གིས་བསྐྲུན། །
~ 331 -

པོད་ཕྲེང་སོ་བརྒྱད།

